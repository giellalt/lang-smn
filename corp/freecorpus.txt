Vanhimeh já párnááh kiäh ääsih sämikuávlu ulguubeln já halijdiččii finniđ sämikielâ máttááttâs láá uáli ohtuu. Sij iä maŋgii tieđe, kiäst sij ferttejeh koijâdiđ ääšist. Sij iä tieđe, lii-uvks tot ollágin ubâ máhđulâš. Jis páárnáš ij sáárnu sämikielâ eenikiellân, lii-uvks sust ollágin vuoigâdvuotâ finniđ máttááttâs? Já máksá-uv tot vanhimáid? Kaavpugeh já kieldah láá stuárráh Maadâ-Suomâst, já sáttá leđe et vanhimeh iä tuubdâ eres perruid já tondiet iä osko, et máttááttâs kuássin álgáččij. Lii masa älkkeeb vuálániđ ko kavnâđ tiäđuid. 
Sämikuávlu ulguubeln lii kal máhđulâšvuotâ finniđ sehe ovdâ-, vuáđu- et luvâttuvopâttâs tievâsmittee máttááttâs sämikielân. Škovlim uárnejeijee puáhtá finniđ torjuu staatâst 2 máttááttâstiijme ohhoost, jis uárnejeijest láá ucemustáá kyehti uáppee. Škovlim lii uáivildum párnáid, kiäh sárnuh sämikielâ juo eenikiellân teikâ mudoi-uv pääihist. 
Vanhimeh ferttejeh almottiđ škoovlân, et halijdeh sämikielâ máttááttâs. Táválávt toos lii taggaar luámáttâh ko  . Ovdâmerkkân Tamperest tot kávnoo kaavpug nettisiijđoin teikâ tom puáhtá finniđ párnáá máttáátteijest.  
Kaavpug teikâ kieldâ rekinist almottâttâm maŋa, et láá-uvks tuárvi uáppeeh puátimin já talle meerrid, halijdeh-uv sij orniđ opâttâs vâi iä. Laavâ mield sist ij kuittâg tääl lah mihheen kenigâsvuođâid orniđ máttááttâs sämikuávlu ulguubeln. Jis sij merideh, et áiguh orniđ máttááttâs, sij ferttejeh vistig irâttiđ kavnâđ máttáátteijee. 
Sämikielâliih máttáátteijeeh láá Suomâst vala uccáá já vala ucceeb Maadâ-Suomâst. Jyehi kuávlust sáttá leđe jieijâs máttáátteijee- teikâ pargeeregister iäge virgealmain lah veltihánnáá nuuvt šiev koonstah kavnâđ máttáátteijeid, kiäh mättih sämikielâ. Nubbe váiváávuotâ lii tot, et pargoäigi lii tuš kyehti tiijme ohhoost. Ijhân tast kihheen tiänáá teikâ eeleet jieijâs. Pargo sovâččij-uv pyereest eres pargo lasseen. 
Almottâttâm sämikielâ máttááttâsân ferttee toohâđ jyehi ive uđđâsist. Já te sáttá-uv leđe et jis máttááttâs lii álgám, te tot nohá fakkist puáttee ive, jis iä lah innig tuárvi uáppeeh teikâ máttáátteijee looppât. Taggaar epitiätu lii hyenes äšši vanhimij já uáppei motivaatio peeleest. 
Sämikielâ opâttâs lii uárnejum jo aldamáttááttâssân Oulust, Ruávinjaargâst, Kirkkonummist já Vantaast. Aldamáttááttâs ličij ain puoh pyeremus muulsâiähtu eromâšávt ucceeb párnái várás. Lii tehálâš, et párnááh teivih já uáinih eres sämmilâš párnáid já tiäđust-uv máttáátteijee. Meid aldamáttááttâsâst láá jieijâs váiváávuođah. Sämikielâ tiijmeh sättih leđe škovlâpeeivi kooskâst aaibâs nube kuávlust já nube škoovlâst, nuuvt et vanhimeh iä pyevti jođettiđ párnáid jis sist lii pargopeivi koskân. Jis tiijmeh láá škovlâpeeivi maŋa, te talle maŋgii párnááh láá jo vaibâm teikâ sist láá eres puđâldâsah. Sämikielâ opâttâs ij kuittâg uážu leđe mihheen ráŋgáštâsâid párnái. 
Káidusmáttááttâs ličij nubbe máhđulâsvuotâ tuárjuđ máttááttâs sämikuávlu ulguubeln, já tot lii-uv lamaš kiävtust muádi saajeest. Muu mielâst tot sovâččij eromâš pyereest ucceeb kieláid tego anarâš- já nuorttâlâškielâ. 
Mon pyereest talle káidusmáttááttâs suápá párnáid? Ucceeb párnái vanhimij mielâst tot ij liččii puoh pyeremus muulsâiähtu ige SMK tavesämikielâ káidusmáttáátteijee Ellen Pautamo avžut tom aaibâs ucemussáid párnáid. Mut jis smietâm ääši vanhimij uáinust, te káidusmáttááttâs ličij pyereeb ko ij ollágin. Puoh pyeremus tääpi ličij taggaar, et opâttâs ličij káidusopâttâs já škoovlâ peeleest luokkaast ličij vala pääihi alne škovlâišedeijee. 
Maggaar iše talle vanhimeh tarbâseh? Ovdâmerkkân Sämitiggeest kolgâččij leđe nettisijđo, kost kavnuuččij tiätu ovdâmerkkân tast, et kii puáhtá finniđ sämikielâ opâttâs, maggaar vuoigâdvuotâ must lii finniđ sämikielâ máttááttâs, maht mun kaavnâm sämikielâ máttááttâs já kiäst mun puávtám koijâdiđ tast. Eidu vuáđutiäđuh, et puohah iä taarbâs uuccâđ taid sierâ. Mun iävtuttâm, et Sämitiggeest ličij meid taan várás pargee. Suu pargo ličij huolâttiđ et jis vanhimeh teikâ párnááh tarbâseh iše, teikâ sust láá koččâmâšah sämikielâ máttááttâsâst, te sun čielgee aašijd já tuárju ulmuid. Tuon pargee pargo ličij meid tuárjuđ sämikuávlu ulguubeln kieldâid já kaavpugijd máttááttâs orniimist. 
Sämitigge kolgâččij tutkâđ já kavnâđ uđđâ vuovijd oovtâst Suomâ staatáin, vâi sämikielâ máttááttâs ornim ličij älkkeb. Ličij tehálâš kavnâđ eres maali teikâ avžuuttâs, maht jieškote-uv päikkikuudijn kolgâččij toimâđ. 
Tiäđust-uv stuorrâ rooli lii meid tast, et vanhimeh halijdeh sämikielâ opâttâs párnáid já et sij vuáháduveh toos positiivlâš mieláin. Sij ferttejeh tuárjuđ já movtijdittiđ já váhá motomin huccâliđ párnáid. Ličij tehálâš meid jieš čäittiđ mohtâvuođâ sämikielâ kuáttá já jis máhđulâš, te sárnuđ jieš sämikielâ meid pääihist. 
Lii kal puoh tehálumos äšši, et sämikuávlust lii sämikielâ máttááttâs já mun lam ilolâš tast. Mut kal mun tuáivum, et puátteevuođâst meid ubâ Suomâst ličij täsiárvusub máhđulâšvuotâ oppâđ anarâskielâ já eres sämikielâid jis haalijd. Tast ličij stuorrâ ävkki meid kielâiäláskittem tááhust. 
Čällee:  
Virpi Kulmala,  
Bárbmu värisaavâjođetteijee,  
anarâškielâ uáppee Oulu ollâopâttuv Giellagas-instituutist (sierâ uáppuvuoigâdvuotâ),  
sehe sämmilij párnái enni Tampereest  
Post to 
%d 
Mun, kote tyellittälli iiskâm čäälliđ, tuubdâm čällee luuhâ. Tast šadda motomin pyeremus skippáár. Taan čallust mun iiskâm kuorrâđ, mii luuhâid tot lii já mast tot puátá. Puáhtá-uv toos máhđulávt maidnii porgâđ? 
Čällee luuhâ miäruštâllâm lii älkkee. Munjin tot lii äšši teikâ juurdâ, mii iästá muu čälimist. Tot orostit ubâ čäällimproosees. Kiäldá äŋgirávt muu čälimist. Čyegis. Tien tobdo oovdâst ij pyevti muide ko vuálániđ, komerdiđ já luovâttiđ. Ige tot lah tot, et ij liččii mihheen, mast čäälliđ. Puoh aašijn ij tuše pyevti čäälliđ. Mondiet? Suujah toos láá maaŋgah. 
Ohtâ peeli muu persovnist lii kreatiivlâš adai taggaar, et jurduuh iteh peevdi oolâ tego mašinist. Tie toh láá talle, kuovttijn kieđáin rááppumist. Puoh čäällimideah láá siämmáá pyereh. Mut ko lii tot nubbe-uv peeli: tot mii kontrollist, kocá čallui kvaliteet. Tot haalijd rähtiđ must tievâslub čällee ko mun tuođânálásávt lam. Motomin tot orostit muu tondiet ko jiem pyevti teikâ uážu čäälliđ aašijn, moh kyeskih eres ulmuid. Taah ääših láá sijjân - já meiddei munjin olssân - meendu persovnliih. Toh láá tagareh ko olmooš lii suullân piättáá já viärjuttem já muštâl, maid sun lii feerim, maht, kiäigijn, teikâ magareh soroliih já ärgis ääših suu elimist láá joođoost. Lii kale suotâs leđe nánnáá já muštâliđ ilolijn aašijn, mut ij pyevti muštâliđ tain, et lii karttâm leđe uássin nubij ulmui persovnlij eellimčuolmâi čuávdimist. Tágárijd ij pyevti almostittiđ "silliihánnáá". Kalga mutteđ ulmuid, soojijd já ääigi - toppiđ tuše ääši já kevttiđ tom čäällimidean. 
Ohtâ lukkâ lii munjin ulguubeln ištâdum. Mun uáinám čolmijdân oovdâst taid ulmuid, kiäh láá tárguttâm munjin pyere já máttááttâm muu 
čäälliđ  
. Mut liijkágin sij iä muu mielâst lah máttááttâm munjin 
čäällim  
. Mun uáinám eenikielâ máttáátteijeidân.. Koččâmušah láá taan máttááttâsâst láá pááccám. Mondiet mun kolgim jyehi mánuppaje luuhâđ kirjálâšvuođâ já čäälliđ luhhum kirjeest árvuštâllâm já analyys? Mut ko mun jieš iskim njuškiđ kirječällee puvsâi (teikâ haamit) siis já čäälliđ kreatiivlávt, tot lâi-uv mottoom suujâ tiet "hyeni". Poođij vyeligub árvusääni já huámášittem, et "tääl tun kale lah čáállám meendu rijjâ"; "mondiet tun čáláh nuuvt fiktiivlávt", já et "valjiiba čuávuváá tován ášálub stiijlâ". Hemelii sittágin! Mondiet mun kolgim alestiđ kirječällei pargoid mut jiem jieš uážžum šoddâđ sii nálásâžžân? Mondiet mun kolgim luuhâđ kirjálâšvuođâ teoriaid? Mondiet muu luokan hiävrásuvvojii kirječälleeh muštâliđ tast, maggaar čaabâkirjálâš čäällim lii, maht mun koolgâm persovnijdân rähtiđ já miljöö? Mondiet nubben tehelumos äšši lâi piilku saje teevstâst - jo ovdilgo lâi tekstâgin, moos tom tiäškáđ? Já tot et mun čáláččim oles celkkuigijn. Já ko lâi olmâ pargoi äigi, kuás ličij jieš peessâm čäälliđ, tiet äigi ij kuássin adelum! Mondiet Tun, rähis máttáátteijee, jieh ornim munjin čäällimriggee, kuus mun liččim puáhtám puáttiđ čalâččiđ jurduidân, hárjániđ rikkođ puoh njuolgâdusâid tego nuorah läävejeh-uv? Mondiet ij máttááttum pyerebeht, et tuše tiätustiijlân kulloo tiätulágán čäällim, mudoi uážžu porgâđ tego jieš pyerrin uáiná? Vâi lam-uv mun luhostum jotteeđ škovlâidân tuše meccikuávluin.. Mun jiem tieđe. Tääl mun aainâs-uv jieš iiskâm pargostân cuovkkiđ taam luuhâ. Mun jiem haalijd raijiđ ulmuid, jiemge eisigin ááigu avžuđ čäälliđ tuše ahevis já koškes äššiteevstâid. Mut nuuvt tot maŋgii lii, et tagarijn koškes teevstâin finnee ruttâpitá, fiijnáht ettum "päälhi". Taat, maid mun kirdettâm rijjâ, lii rijjâäigi. Kiinii lohá taam jis lohá. Váiván, škovlâ! Tast siämmást ko tot čuovvit, tot meiddei pilled ulmuu luándulii kreatiivlâšvuođâ. 
Säämi čaalâlâš maailm lii tiäđust-uv maailm sierâ, kavhâdis saje. Čaallum säänist lii vyeimi. Tot, mii čálloo sämikielân, lii tuođâlâš já ášálâš: oppâkirjeh, virgáliih jurgâlusah, tuotâmuštâlusah... Mut meendu harvii uáiná leikkušeijee peenâ, tuše kirdemin pááppár alne (teikâ tiätumašinist), čälimin rijjâ. Taas mun halijdâm čällen viggâđ. Pyehtiđ ilo toos, et sanijgijn já tevstáin puáhtá maaŋgânáál sierâdiđ. Ko ulmuuh láá hárjánâm luuhâđ tuođâlii sämikielâ, sij iä ain tuubdâgin leikkušeijee peenâ. Jis mun čálám tiivtâ, tot tihtâ lohhoo automaatlávt nuuvt et tot "muštâl must", já tiäđust-uv tot lohhoo "tuotâtábáhtussân". (Taas vala mottoom kirječällee huámášittem, et PUOH muštâl maidnii čällest-uv.) Ovdâmerkkân rähisvuotâ lii lamaš mahtnii kieldum fáddá. Láá-uv rähisvuođâ tobdoh já váimusoroh mahtnii kieldum fáddá? Lii-uv puoh tot tábáhtum munjin-uv? Tekstâ kalga cevziđ jieijâs juolgij alne ige tom taarbâš tađe eenâb čielgiđ teikâ lekkâđ, kukken muu teevstâi tulkkuumist. Mun ááigum iskâđ kuovllistiđ taan suárgán! Vuálgá-uv kiinii fáárun čäälliđ tiivtâid - tagarijd, et njunelijne sajan kalga väldiđ siholduv? 
Ohtâ čällee lukkâ lii astottesvuotâ. Mun illá oostâm čäälliđ romanijd. Ko roomaan ij luhostuu, talle puáhtá čäälliđ uánihub mainâsijd teikâ tiivtâid. Čälimân taarbâš mottoom joskis puudâ - aainâs-uv tommit, et kulá jieijâs jurduid. Čäällim lii váhá tego purâdem: jis "čälistut" (tego paškestut), talle lii pággu čäälliđ. Tijmepeeleest-uv parga jo ennuv. 
Jis mun jiem pyevti čäälliđ iärásij elimist, mun liijká puávtám čäälliđ jieččân feeriimijn, kevttiđ jiešironia. Jis kiinii ulmuid juurdâš must tiätunáál, te sust lii tiäđust-uv lope nuuvt porgâđ. Sun vissâ porgâččij tom mudoi-uv, tevstâittáá. Sun puáhtá jo-uv lijkkuđ muu čalluin teikâ leđe lijkkuuhánnáá. Luuhâđgin ij lah pággu. Mun halijdâm čäälliđ tagarijn aašijn, moh láá munjin olssân adelâm ilo teikâ soro teikâ mottoom eellimvásáttâs. Tágárijn mainâsijn láá kale fáárust iäráseh-uv, mottoomlágán ränis persovnin. Taan luukân mun lam tääl kavnâm čovduu. Kale mun tuostâm čäälliđ. 
Toh, moid labdaseh eres ulmuuh já sii persovnliih ääših, láá váddásuboh. Mun jurdám, et motomin ko äigi lii pyeri já feeriimeh eenâb ko tääl, puávtáččim väldiđ tágárijd tábáhtusâid pargosân, haldâttâhtáásán, já čäälliđ, magarijd aašijd kielâtiettee pargostis kuáhtáá Säämi maailmist. Tääl lii aaibâs jieijâs tyehin luuhâđ hovdiimist já ton iloin já soroin. "Management"-kirjeh láá luhhoost ildeeh tievâ. Mut Säämi maailmist hovdâšem lii váhá jieijâs loho ko maailm lii nuuvt ucce, ulmuuh uáppáseh. 
Ohtâ muu šiev ustev iävtuttij, et čáláččim puoh persovnlijd ašijdân ávusin tego toh láá, piejâččim taid syeligâssân ihečuátán, jeđe kiähnii, muu párnáipárnááh teikâ sii párnááh vissâ, jis tagareh motomin šaddeh, luvâččii taid. Ličij-uv totkin nuuvt kiäsuttettee juurdâ? Tast mun jiem lah aaibâs vises. 
Jyehi tááhust jyehi áinoo čälleelukkâ kalga lekkuđ, moinnii naalijn. Teevstah já čalluuh kalgeh šoddâđ. Tarbâšuvvoo tuše tyestilvuotâ já mottoom verd äigi. 
Pyeri uđđâ ihe puohháid já ennuv čäällimmohtâ! 
Tun sovkkâlah nuuvt siijvost 
jieh tubduu innig ko čuáskis iiđeedvuoiŋân 
vissâ vala kuovlah laasâst siisâ 
uápistah muu joskâdij tuuvijd 
uáináh ääigi čoođâ 
toho kukkeláá 
já ko mun koijâdâm kii tun lah 
jiem tieđe iberdâm-uv mun olmânáál 
ko tun culijdah 
"tovlái juovlâi eellim" 
"Entisten joulujen elämä" 
Sinä kuiskit niin hiljaa 
tunnut enää viileänä aamuhenkäyksenä 
ehkä vielä kurkistat ikkunasta 
ohjaat minut hiljaisten tuville 
näet ajan läpi 
sinne seuraavaan 
ja kun kysyn kuka olet 
en tiedä ymmärränkö oikein 
kun kuiskaat 
"entisten joulujen elämä" 
Ester, muu nuorâb nieidâ (13), iävtuttij munjin mottoom äigi tassaaš, et mun kolgâččim viettiđ táid juovlâid Suomâst. Suu mielâst lâi nuuvt surgâdis juurdâ, et ákku pásáččij ohtuu juovlâi ääigi. Mun smiettim, et mahtsun talle. Sust alnestis-uv ličij juovlâluámu já must lii majemui aaigij lamaš uáli uccáá äigi leđe pääihist já suin oovtâst. Sun lohđuttij, et kale sun piergiiččij pyereest: susthân liččii uábbi, eeči já mottoom verd eres-uv hyelhih já skipáreh. Sun eeđâi, et kale sun mielâstis jieš luovâččij tommittáá mastnii, et kiinii eres finniiččij olssis juovlâilloon skippáár. 
Suu säänih kuoskâttii já pieijiim muu jurdâččiđ. Jis mun liijká-uv mađhâšiččim? Nuuvt mun aštus kejâškuottim kirdemlipui hoodijd, ige ilo valagin orroom lemin puoh alemus. Teivim juovlâekonomian, adai toos, et kirdemliipuh mávsáččii talle čuuvtij eenâb ko táválávt. Kirdemmääđhi hadden šodâččij suullân 750 eurod. Tot lâi mielâttes tiivrâs! Mun jiem lam vaalmâš mäksiđ nuuvt sálttáás juovlâhoodijd mäđhistân. Muoi hundârušáim, et ij-uv maailmân puávtáččii huksiđ aaibâs nubelágán ekonomiajurduu. Talle ko ulmuuh asteh kolliistâllâđ huolhijdis kulen, tallehân jotteem kolgâččij toohâđ nuuvt hälbin ko máhđulâš. Ester eeđâi munjin. "Tun lam enni já lah hárjánâm orniđ aašijd. Jieh-uv tun mahtniigin pyevti tom karveđ?" Muoi smietáim, maid puohâid toin ruuđáin puávtáččij porgâđ, mii oovtâ kirdemmääđhist šiäštoo. Nuuvtpa jotteem eidu ovdil juovlâi oroškuođij hyenes juurdân. 
Mun smiettim meiddei jieččân tobdoid. Pastaččim-uv mun leđe kosten olmânáál? Jis mun fyysisávt liččim-uv oovtâ saajeest, muu jurduuh liččii kuittâg-uv aaibâs nube saajeest, aaibâs nubij ulmuigijn. Liččii-uv tohkin magarehkin juovlah? Jis mun liijká-uv vuálgáččim.. 
Ester, kote lii čuuvtij hánásub ko Hänis Eehi jieš, smietâi ain já paifakkist pahudij: "Nube tááhust ákku lii jieš almottâm, et sun haalijd leđe pääihist, veik sun lii puávdejum veikâ kuus. Nuuvt et tien tááhust ááhu uáinu kalga kuldâliđ. Sun tuhhit tom, et sun lii ohtuu." Já sun joođhij: "Jis tääl lii meendu tiivrâs jotteeđ, tallehân Suomâ juovlâid puáhtá sirdeđ - majediđ taid tassaažân ko liipuh hálbuh. Iähân toh juovlâpeeivih tađe komáluboh lah ko táváliih pasepeeivihkin." 
Mun ilosmim já vuod kejâškuottim liipui hoodijd. Ige lam innig väädis meridiđ. Puoh lâi paifakkist nuuvt čielgâs! Taahân tot lâi tot muu juovlâčuolmâ čuávdus! Munhân sirdáččim juovlâid já tiilááččim liipuid eskin uđđivemáánu aalgân. Já näävt, sirdum juovlâigijn, mun puávtáččim viettiđ juovlâidân maaŋgâ saajeest, maaŋgâi munjin rähis ulmuigijn. Mätki ij mávsáččii eenâb ko suullân 120 eurod ohstsis ko eidu juovlâi maŋa mun pastaččim kevttiđ jieččân vuáládâsâid-uv liipui uástimist. Talle mun kijttâlim kávpálijd juovlâid já tom, et puohah halijdeh eidu talle leđe joođoost já et ton maŋa vuod lii häälbib. 
Nuuvt et puáttus peri muu-uv peeleest juovlah mut puáttus toin naalijn, et loppâjuhlomeh kuáđđojeh uđđivemáánu nube ookon. Sijjân, kiäh halijdeh eidu tääl viettiđ juovlâid, mun tuáivuttâm tääl puorijd juovlâid. Já kiäh áiguh juhloh siämmáánáál maŋeláá ko mun, sijjân mun tuáivuttâm puorijd juovlâid talle ko tot lii äigikyevdil. Já ko puohâi kulen ij pyevti leđe siämmáá ääigi, muštám, et juovlâid lii lope sirdeđ. Ij aldavuotâ iärásijgijn pyevti kuássin leđe mottoom kalenderân merkkejum peeivist kiddâ. 
Munjin stuorrâ kunnee lâi alaniđ Finnair kollejesânij juávkun, finniđ kolleäššigâsâi Gold-koortâ, peessâđ Loungen, mii lii nuuvt fijnâ saje, et toos ij lah ubâ anarâškiel nommâgin. Kočodâm tom talle ain Loungen, ko tobbeen taat maainâs tábáhtuvá. 
Nuuvt te mun-uv pokkiidâttim Loungen. Tobbeen fallii piärgupulláid, potásnjuvdos já saalaat. Aaibâs nuuvtá. Juhâmuššân mun väljejim stuorrâ laasâ cokis-light. Tot-uv lii kustoo taggaar eksootlâš juhâmuš, et sämikiel nommâ váilu. Já nuuvt te mun čokánim mottoom piävdán purâdiđ. Muu paaldâst čokkájeijee jaapaanlâš almai korkkâlij reepus nuuvt et mun čaahim sajasân. Mun kijttâlim suu. Siämmást ko jaapaanlâš komerdij munjin tego jaapaanliih läävejeh-uv, sun korkkâlij vahâgâsâst reepus uđđâsist. Taan tove reppu komettij muu cokislaasâ. 
Jaapaanlâš almairiäpu iätádui já sirdeškuođij tiätumašinis toorvon. (Ige kihheen tom kuullâm, et eidu talle mun jurdâččim jieččân ovdebáá uásádâhhoovdâ, kote ain kieldij juhâmist já purâmist tiätumaašin paaldâst. Jiemhân mun suu kuássin táiđám kuldâliđ.) Mun aštus njuškejim pajas já tuáppejim kietâsân servetleje aldemuu peevdi alne. Servetijgijn mun sihoškuottim viärráámuid kolgosijd. Tastoo mun vuolgim viežžâđ sape. Kavnim mottoom almaa, kote čuážui tiiskâ tyehin palvâlmin ulmuid. Mun koijâdim, lâi-uv sust sappe. Almai keejâi čalmeh jurbâdin já eeđâi, et ij sust tieggáár purrâmuš tobbeen lamaš. Mun keččim maassâd sunjin. Jiem mun purrâmuš lamgin vááijuv, pic tarbâšim sape, SAPE.. Almai kaččâlij muu fáárust já vaidâlškuođij: 
- Mun jiem, vaidâlittee kale, pyevti tääbbin čurgiđ. Munjin láá čujottum eres pargoh. 
Mun himettistim. Pahudim sunjin, et mun kale čurgiim, ko peri finniim sape, S-A-P-E... Mut almai tieđettij: ij sust lamaš sappe ko čurgim ij kuullâm sunjin. Sun moonâi viežžâđ pargoskipáris, kote meiddei lâi almai. Taat nubbe almaigis tieđij muštâliđ, et sapeh lijjii čorgejeijee pargopiergâseh. Já čorgejeijee puáđáččij eskin maŋeláá onne. Nuuvt te sun-uv moonâi. Ige must valagin lamaš sappe. 
Mun aštus njuškejim pajas, moonnim hiivsigân já valdim tõbbeen fáárun kietâsiholdâhpápárijd, stuorrâ leje. Mun sikkum peevdi já vala lättest-uv motomijd cokisladduid. Jaapaanlâš almai lâi ton kooskâst čápudâm. Lâš-uv sun tuámittâm jieijâs kirdemmašinân vâi mottoom nube sajan, tast jiem tieđe. 
Nuuvt fijnâ saajeest ko loungest lii šiev palvâlus talle ko tobbeen kalga purâdiđ. Mut tobbeen kalga puurrâđ muččâdávt já čurgâdávt. Nuuvt et elleđ kuássin turged! Sape koijâdem já kavnâm lii čuuvtij vaigâdub ko olmooš jurdágin. Eres čurgimpiergâsijn ij vala kiergânâm leđe maggaargin saahâ. 
Jođedijnân mun lam ain ääigild. Ain! Mut motomin mun liijká maŋanuum. Veik tot lii-uv masa jo máhđuttem. Já veik mun lam moddii uáinám juná monnjâčuovâid njunnáán oovdâst, taid keerdijd mun jiem rekinist. Munhân jiem viišâ kuássin äigitaavluid luuhâđ, amas šoddâđ stressâ. Ain puátá čuávuvâš juná. Kaavpugjunáh joteh távjá, nubenáál távjá ko toovláš postauto Pärttihân. 
Onnáš peivi lâi kuittâg katastrof. Avveel kirdemkiädán vyejedijnân mun oinim jieččân kirdemmaašin čuovâid luŋŋânmin ááimun! Kirdemmaašin poođâš já suájáh povvâstii munjin: maŋanum piiru, maŋanum piiru, maka máhđuttem maŋaniđ... 
Mun smietâškuottim - mun kote lijjim ain äigild. Lâi-uv toos maka miinii suujâid, et mun maŋanuvvim? Já suujahhân kale kavnuuškuottii. Ain. Kesiäigi lâi ovdebáá iijâ muttum tälviäigin. Jispa mun lijjim puunnjâm tiijme vijsárijd puástukulij? Já mun lijjim porgâm ubâ iiđeed kielâteknologiain. Jispa mun lijjim vájáldittám ääigi? Nuuvt še kiävá, uáli távjá. Já mun lijjim tuđhâdâm lipuidân tuše ohtii, muáddi peeivi tassaaš. Jispa mun lijjim keččâm vyelgimääigi puástud? Mastpa tom tieđij. Ige tast tääl lamaš mihheen merhâšuumijdgin. Suujâtmeh iä äävti talle ko taarbâš čuávdusijd. Terminaalân väzidijnân mun ruhâdâllim - majaskulij. 
Mun lam ain váidám, et Avelân láá hyenes ohtâvuođah čohčuv. Onne mun puohtim väldiđ sanijdân maassâd. Finnairhân kustoo kiirdij kuohtii Helsigân tiijme siste. Máhđuttem já jiermittem, oovdiš mun liččim ettâm. Ubâ ookon ij lah ohtâvuotâ já tääl te lii kirdemmašinij kuálus. Puoh mašineh siämmáá ääigi joođoost. Hyenes lukko lâi tot, et vuossâmuš maašin lâi moonnâm. Siev lukko lâi tot, et nubbe maašin lâi eidu vyelgimin. Tot lâi eidu lyeštimin mađhâšeijeid olgos čuávjistis. Mun molsoškuottim liipuid. 
Mun, kote taan tove lijjim kustoo maŋanum, pesâččim taan nube maašin sáátun. Já nubbe maašin kirdettičij muu Helsigân toin naalijn, et eidu tääl te kiergâniččim jotkâohtâvuotâsân Amsterdamân. Te pyeri. 
Ko kerd nuuvt čuuvtij maŋanuvvim, talle pieggâ-uv išedij: tot leggistij já posoi muu jotkâohtâvuođâ viehâ sáttoin máádás. Nuuvt te mun lijjim tijmepele tolebiššáá merisajestân. Ige muu kunnee täst mahten killám: mun puávtám vala-uv čiävluttâllâđ toin naalijn et mun lam ain ääigild. Ain. Talle-uv ko mun lam čuuvtij maŋanâm. 
Motomin lii hävski sierâdiđ allitteraatioin adai algâčuojânâssáin já iskâđ vala pieijâđ loppâčuojânâsâid-uv. Talle tiivtâst šadda sanijgijn sierâdem. Taa tihtâ Feikki-Faaraost: 
Feikki-faarao fáškudâđâi 
hiärvááht hiisist hiäibustâlâi 
Siämmunsis sun smietâi 
nuárvipáálust näävt nievdâi 
Tovnbeln Tiibet tot tiilájui 
vielgis vovnáin val viežžee vuolgâttui 
Ko postâ viijmâg poođij palaccin 
pállu pieijui pyramid poccei piäiváásuonjârin. 
Hárjuttâs: Mii ij lah tuođânálásâš taan tiivtâst? 
- Hei, já addâgâs, et mun näävt čuuvtij páárgum, kandâ pahudij munjin já čokánij muu paaldân Amsterdamân mannee junást. Juná ij lam tievâgin, mut sun tuš čokánij toos. Siämmáá pyereest sun lâi kavnâđ aaibâs kuáros saje monnii eres peeŋkâst. Mut tast sun čokkái surgâdin. Čolmijdis já njuunees sun ruvviistij unohávt olgopuseris suáján. 
- Ij tot muu häittid, mun ettim. 
Siämmást koijâdim, halijdij-uv sun sárnuđ. Must lâi kale äigi kuldâliđ ko mätki kirdemkiädán lâi vala tommit. Sun keejâi äärgiht munjin. Suu čalmeh lijjii siämmáá ruopsâdeh tegu tomatteh. Kandâ lâi suullân 16-17-ihásâš. 
- Kale, kale mun halijdâm sárnuđ, sun västidij vyeligâs jienáin. Jiešalnees tuoivum-uv, et kiinii, kii peri, halijdičij muin sárnuđ... 
Sun čujottij koorin, mii sust lâi juná vázáttuvâst. 
- Tie lii Laika, sun čielgij. 
- Laika? mun smiettim pelijiänusân. 
Mun jiem lam huámmášâm koori talle ko sun poođij siisâ voovnân. 
- Naa, Laika lii muu peenuv, sun čielgij. 
Ráttái alne jottee koorist oinui čapisvielgis peenuv, mii lâi váhá ciägupeelji hámásâš. 
- Laika lii hirmâd illávaje, sun sáárnui. - Tast lii kumeštâs, ige tot innig pyevti kužžâđ. Tot ij lah puurrâm ige juuhâm ubâ ookon maiden. Mun lam monâmin Laikain elleituáhtárân. Elleituávtir nohádit tom muádi tiijme keččin. Luáštá pennuu avalii sierâdemsajan. Uáli jo stulláás peenuv. Eeči lii jo maŋgâ peeivi sárnum et miinii čuávdusijdhân taan tilán kalga puáttiđ. 
- Vuoi hemelâš já panjig! Hevvet et puáhtá-uv taat váiván eellim väldiđ vááimu oolâ, kandâ palijdij já snuđgái moddii korrâsubbooht nuuvt et iäráseh-uv vilpâstii munnuu kulij. 
- AARRGH, peesâi suu njäälmist. 
- Tot lii hirmâd sorolâš äšši, mun ettim. - Luoppâm, tot ij lah kuássin älkkee. 
Koijâdim meiddei, mon puáris suu peenuv lâi. 
Kandâ muštâlij, et Laika lâi 14. 
- Tot lii pennui jo viehâ ollâ ahe, mun ettim. 
Jiem mun lah kale eellimavestân omâstâm pennuu, mut muu nieidâi peivitipšost lâi uáli kuhháá peenuv, já tast mun luhhoost maidnii iberdim pennui avveest. 
Já kandâ joođhij: 
- Laika lii niŋálâspeenuv. Tast lâi meiddei viljâ, mii jaamij muáddi mánuppaje tassaaš. Tot lâi jáámmám jiešmeidlist iho paifakkist, mut tääl taan tove mun peesâm satâččiđ Laika. Já muu äijih-uv, eeni eeči, jaamij muáddi oho pennuu maŋa. Ij-uv taat monâttem kuássin, teikâ motomingin, puávtáččii nuuhâđ? 
- Tot lii pyeri, et tun satâččah Laika-pennuu, mun ettim. - Tun lah vissásávt lamaš toos šiev iššeed. 
- Lam kale, kandâ tieđij. Já tom-uv ooinij, et Laikast lâi lamaš šiev eellim sii pääihist. 
- Mut et puohah, aaibâs puohah, kalgeh siämmáá ääigi vyelgiđ! Mondiet? Mon-diet!? 
Toos must ij lam sunjin vástádâs. Mut ettim kale, et lam tast ovdil-uv kuullâm, et maŋgii ulmuuh-uv jamâdeh aaibâs maŋaluvâi jieijâs pirrâsist. 
- Lah-uv tun-uv monâttâm kiännii? kandâ koijâdij. 
- Kale mun lam, mun västidim. Muštâlim sunjin tast, et muu eeči já äijih jaamijn ko mun lijjim ucce. Já lam monâttâm kuohtuid áhuidân-uv. Mut puárisulmuu vuolguu älkkeebeht-uv puovtij tuhhiittiđ. 
Kaandâ nubbe kietâ njaavhâi Laika uáivi. Peenuv ij jur vaijaam pajediđ uáivis. Tot vuoiŋâi uáli jo lussâdávt. 
- Lah-uv tun ohtuu joođoost? mun koijâdim kaandâst. 
- Lam mun, taam algâmääđhi. Kirdemkiedist lii muu eeči vyerdimin. Muoi manneen talle loppâmääđhi oovtâst. 
- Pyeri et jieh lah ohtuu. Elege onne pääsigin ohtuu, iiskâ leđe tagarijgijn, kiäh láá tunjin aldaas ulmuuh. 
- Joo, kale mun irâttâm, kandâ eeđâi. Já siämmást sun smietâškuođij Laika kremaatio já vala kuunâi hävdidmijd. 
Mut siämmást suu čoolmijn oinui meiddei ilo: 
- Mun halijdâm forgâ uđđâ pennuu! Mun tiäđám, et tot lii puástud, mottoomnáálá. Ijhân tot uđđâ peenuv pyevti Laika saje mahten väldiđ. 
- Ij pyevtigin, mut tot lii talle aaibâs uđđâ äigi tunjin. 
- Naa, kandâ nuáiguttij uáivis. 
- Mut ko tágáreh pennuuh tego Laika láá viehâ tivrâseh. Vielpis máksá vááijuv tuhhát eurod suullân. Ige must vala lah nuuvt ennuv ruttâ et suitáččim uđđâ pennuu haahâđ olssân. 
Laika-nommâ eeđâi munjin kale maidnii. Muu jurduid poođij tot kolgopeenuv Laika, mii skuávlejui Ruošâenâmist komovuotâpenuvin já meiddei vuolgâttui komovuotân - vuossâmužžân komovuotân mađhâšeijee huáđđon kuássin. Tiet Laika ij innig lam elimin ko suu vuájáán vuod siäivui enâmân. Taat Laika kale finnij fijnâ páccá. 
Koijâdim, tieđij-uv kandâ taan pennuu mainâsist maiden. Sun kale tieđij tast. Mut taat penuvšlaajâ lâi Uárjisiberialaika, nuuvt et taat lâi iänááš-uv vaiguttâm toos, et Laika lâi finnim eidu tien noomâ. 
- Tääl mun jiem peesâ škoovlângin onne, kandâ murâštij. Kiinii máttáátteijeid lâi suttâm sunjin. 
- Kulâ, tággáár tábáhtusâst kale kalga leđe ibárdâs, mun ettim. 
Munnuu savâstâllâm lâi toohâm ubâ määđhi jotelubbon, já nuuvt te juná aldanškuođij Amsterdam kirdemkiedi. Mun pajanim peŋkâstân, já meiddei kandâ, Laika jorreeh maŋŋaalstis. 
Ko juná orostij, kandâ keesij stuorrâ rähisvuođáin kooris olgos junást. Mun vuolgim raapâid pajas, já sun meiddei. 
- Piergiih-uv tun? mun koijâdim ko lâim peessâm pajekiärdán. 
- Kale mun piergiim, kandâ eeđâi. Muu eeči vuárdá olgon. 
- Must lii mottoom verd äigi, jis halijdah. Puáđám-uv mun tuin olgos? 
- Jis tuálvuččih muu olgouuvsâ kuuvl? sun koijâdij. 
Munhân kale tolvum. Jieš jiem kuittâggin moonnâm olgos. Mun kolgim juátkiđ jieččân määđhi. Kuus totkis lâi já magarij feeriimijgijn, tot ij lam taan ohtâvuođâst ollágin tehelâš. 
- Takkâ, kandâ eeđâi já keigij munjin kieđâs. 
- Ij kijttámuš, mun ettim. 
- Naavcah! Hirmâd ennuv naavcah! mun pahudim. 
- Te takkâ, kandâ eeđâi. 
Ovdilgo kandâ moonâi, sun eeđâi: 
- Tiäđáh-uv, taat savâstâllâm lii toohâm Laikast luoppâm älkkeebin. Ko taat ubâ hommá lii lappâd, mun moonâm paargon já šiäštám. Munjin puátá vala ovdil keesi uđđâ peenuv! 
Já nuuvt te mun paaccim keččâđ, maht kandâ já koori lappuin olgos kirdemkiädán. Laika pesâččij tääl vaivijnis. 
Mun koivum repustân njuneliijne. Konnjâleh must-uv pottii, ij toos maiden vaijaam. Já jieččân määđhi ääigi mun jurdâččim Laika já suu nuorâ iššeed, kote eidu talle ličij elleituáhtár kulen. 
Vuoiŋâstus Laika-peenuv tääl ráávhust. 
++ 
Ko aibâšem váhágin kuldâL 
tot tobdoo hirmâd čuuvtij, nuuvt aldA 
išediš-uv ton tooskán motomin äigI 
Páácá lättei vyerdiđ pennuu kuáros taldriK 
já omâsteijee smiettâđ, mii elimijd puátágin motomin LAIKA maŋA. 
Eennâmpáálu nube peln Uđđâ-Seelandist ääsih maorih, kiäh láá enâmis algâaalmug siämmáánáál ko sämmiliih-uv taan peln eennâmpáálu. Sij kočodeh jieijâs kielân  enâmis noomáin Aotearoa. Tovle motomin Aotearoast iälustij suullân 1500-lovo räi struucinálásâš stuorrâ lodde, mon nommâ lâi moa. 
Moašlaajah lijjii maŋgâ, já taah lodeh lijjii šaddoporreeh. Stuárráámuuh moah  ulâttii oŋâttuššâđ neelji-uv meetter alodâhân já toh teddii joba 270 kiillud. Ucemuuh moah lijjii suullân smavvâ kaaicâ macciih. Ko moa ij máttám kirdeđ já ko tast lâi njaalgâ piärgu, tot miäcástui nuuvt čuuvtij, et ubâ šlaajâ suvâttui já lappui. Tihtâčällee W. Chamberlain lii čáállám tiivtâ moast: 
Moa  
Ij kavnuu kosten moa, ij oinuu ohtkin moa 
lii tuššâm toovláš Ao-tea-roa 
Ij lah innig vuottum 
lii ubâ šlaajâ puurrum 
tot lii avalávt tääl lappum 
Ij ele innig mučis stuorrâ moa. 
(Heiviittum anarâškielân) 
Käldee: Suomâ luándutieđâlâš museo tiäđuh lappum šlaajâin. 
Jyehi peeivi kolgâččij kuullâđ 
ucemustáá oovtâ lavluu 
luuhâđ pyere tiivtâ 
uáiniđ mottoom inspiristee maalâkove 
já jis tot ličij máhđulâš 
vala sárnuđ motomijd jiärmálijd saanijd 
Goethe 
Pahudistmáin "jiem tieđe" 
visásmit oovtâ ääši: 
ij tábáhtuu mihheen. 
Lâi vyesimáánu loppâ já lijjim kirdemin Avelân. Keččim siäivudijnân, et Avelist muáttáástâlâi. Čuávuváá peeivi munnust muu pargoskipáráin Mervijn ličij konferensmätki Kuovdâkiäinun, kesiriggeigijn vala. Koolgâi kuuloold vyeijiđ. Tuoivum,  et šoŋŋâ ij tast meendugin čuuvtij viärániččii. Ko keččim tälvišooŋân, lijjim luholâš, et lijjim váldám fáárun jieččân takkiskođđâs. Taat skoođâs kuulâi muu mätkitaakin, mast finnee kesitaaki ko váldá skođđâs meddâl já lieggâ tälvitaaki ko piäjá skođđâs sajasis. Toin naalijn šiäštá ennuv saje mätkitävirijn, ko ij taarbâš maaŋgâi pihtâsijgijn hiävrásâddâđ. 
Ko peessim kirdemmašinist olgos, paaccim vuordâččiđ jieččân mätkilaavhâ. Táválávt must ij kale laavim leđe mätkilavkkâ Avelân maađhâšdijnân ko must láá tommittáá pihtâseh Avelist, mut taan tove mätkitävireh lijjii, ko lijjim joođoost Göteborgin njuolgist Avelist. Ruotâst kale tarbâšiččim pihtâsijd, jiemge halijdâm tohon Avveel pivtâsvuárháin vyelgiđ. Já Hollandist vyelgidijn lâi lamaš suullân 30 cekkid liegâs jeđe Säämist suullân puolâš, nuuvt et tondiet takkiskoođâs lâi taan tove mätkilaavhâst ige taakist kiddâ. 
Mut vaahâg kale, muu lavháin oroi lemin taan tove hyeneeb lukko. Iärásij mätkilaavhah pottii lääbži mield mut muu lavkkâ ij puáttámgin. Jiem mun eres pihtâsijdân nuuvtkin čuuvtij murâštâm pic tom takkiskođđâs ko lâi nuuvt čuáskis. Avelist must lijjii ullopääiđih mut ij olmâ tälvitakki ko lijjim tuálvum tom Hollandin. Jiemge mun lamaš tien kirdemvuárust aaibâs áinoo, kote lâi tävirijdis läpittâm. Tast paaldâst čuážui mottoom almai, kiäst lijjii párnáiráttáh lappâsist. Nuuvt muoi tobbeen tevdijm almottâs lappum mätkitävirist. Sun kiergânij vistig já moonâi kiäinusis. Mun še tevdim luámáttuv suu maŋa jeđe vuolgim já paaccim vuordâččiđ tiäđu tast, kuás tibi te lavkkâ puáđáččij. 
Čuávuváá peeivi tiätu lappum laavhâst poođij-uv: lavkkâ lâi mottoom suujâ tiet pááccám Amsterdamin mut lâi kale kavnum. Lavkkâ lâi talle jo kirdám eehidmašináin Helsigân já tot pieijuuččij tállân čuávuváá Avveel mašinân, mii siäivuččij koskâpeeivi maŋa. Lavkkâ puáđáččij pel oovtâ suulâin. Veik mun nuuvt čuuvtij halijdim jieččân takkiskođđâs, muoi Mervijn liijká vyejiláim jo iđedist Kuovdâkiäinun, tastko ij lam nuuvt vuovâs maŋanuđ konfereensist. Munnuu sahâvuáruh iä kale eidu tien vuossâmuu peeivi ääigi lamaš. Nuuvt te mun nutkim mottoom eres laavkân pihtâsijd Avveel pivtâsvuárhástân. Luhhoost taan tove taat máhđulâšvuotâ lâi. Mudoi kale lijjim kolgâđ laavhâ vyerdiđ. Teikâ mudoi tot lâi jotteeđ Eskelisii fáárust mahtnii Taažân já kiitiätá lâi lappuđ vala nube-uv tove. 
Määđhi ääigi mun kuittâg smietâškuottim, et laavhâst lijjii eres-uv tävireh, maid mun tarbâšim. Tego ohtâ vuoidâs. Mut mihheen stuorrâ eeđijd tot vuoidâs ij tiäđustkin lamaš: tom finniiččij mon peri käävpist. Já mudoi-uv mätki Kuovdâkiäinun lâi tommittáá kukke, et muoi meridáim orostiđ Kärigâšnjaargâ käävpi kulen. Tobbeen lâi vuovâs elâččiđ käävpist jeđe vala juuhâđ teejâ baarist. 
Já ko muoi moonáim siisâ káávpán, forgâ kävppijâs kaččâlij munnuu kuuvl, tiervâttij já keejâi munjin: "Päivää rouva! Tehän lensitte eilen Ivaloon. Jokos teidän laukku on löytynyt?" 
Mun orostim já ruokkim uáiván. Maht te 
sun  
puovtij tom tiettiđ, et mun lijjim kirdám Avelân já et muu lavkkâ lâi lappum? Jiemhân mun suu tubdâm jiemge lam jieččân laavhâ lappuumist kosten sosiaallii mediastkin kiergânâm tađe eenâb palijdiđ. Já ko mottoom áigáá suin savâstâllim, čielgâi, et sun lâi eidu tot almai, kiän párnáiráttáh lijjii vala määđhi alne. Sust lijjii tääl eres pihtâseh pajalist, jiemge mun talle mudoigin nuuvt pyereest lam ostâm keččâđ, kii almaid sun lâi. Mut mon ucce taat maailm lâigin! Sun lâi finnim tiäđu, et ráttáh puáđáččii peivimašináin siämmáánáál ko muu lavkkâ-uv já puáđáččii Eskelisiist Kärigâsnjaargân. Mun vuod muštâlim sunjin, kuus muoi muu pargoskipáráin láin joođoost já et laavhâ iän taan tove pááccám vyerdiđ. Tot kavnuuččij talle muádi peeivi keččin ko konferens ličij nuuhâm. 
Konferenspeeivih monnii jotelávt ko lâi šiev ohjelm. Já veik Kuovdâkiäinust lâi-uv čuáskis, ullopaidijgijn mun liijká piergiittâllim. Já nuuvt te muádi peeivi keččin muoi Mervijn vuod vyejiláim maassâd Suomân. Macâdijn auto koolgâi taŋkkađ, já muoi vuod meridáin orostistiđ Kärigâsnjaargâst já uástiđ purrâmuš fáárun. Avelist käävpih liččii jo kiddâ ko toho juovdâččij. Já vuod kävppijâs ooinij munnuu já tiervâttij ustevlávt. Taan tove sun čuážui piärgutiiskâ tyehin vyebdimin. Muoi Mervijn vistig jurdâččáin et tie te lii-uv pehtilis vyebdee ko nuuvt ustevlávt siävá. Mut ij, sun tuše lâi kiddiistum, maht te lavháin lâi keevvâm já maht konferens lâi moonnâm. Suu párnáiráttáh lijjii jo puáttám, ige sun taid innig luáštáččii uáinusist. Muu lavkkâ vuod lâi vyerdimin Hooteel Ivalost, nuuvt et Avelân puáđidijn puohtim tom toppiđ fárusân. Tom mun tiäđust-uv porgim-uv. Já talle lâi jo lieggânâm tommit, et takkiskođđâs ij innig tarbâšâmgin. 
Lappum mätkilavkkâ poođij luhhoost ovdil muu Göteborg-määđhi, mii lâi tehelumos. Mut tien máátkán mun kale rahttâttim váhá pyerebeht: valdim kyehti pivtâskeerdi kietâmätkitävirij siisâ, aaibâs visesvuođâ tiet. Já tääl te smietâm, et kannat-uv kustoo jotteeđ tuše kietâmätkitävirijgijn nuuvt et fáárust lii ráttáigijn jottee lavkkâ. Mii lii jieijâs fáárust, ij pääsi sáátust meddâl. Já jis páácá, tot lii jieijâs huolâmettumvuotâ. Pihtâsijd ij taarbâš hirmos hivvâduvâid, pic ucánjáhháá posâluhčâmpulverijgijn mätki lii jo piäluštum. Pelimuddoost määđhi puáhtá tommittáá posâluhčâđ. 
- Falâdeijee, mii peevdist iä lah ollágin stoovlih! 
- Mut tijhân leppeđ väridâm 
peevdi  
... 
++ 
Koččâmuš: Jis lii Alaskast já kuáhtáá meecist kuobžâ, mast te tiätá, lii-uv tot ruškiskuobžâ vâi räniskuobžâ? 
Vástádâs: Kannat kuárŋuđ muorân. Jis kuobžâ kuárŋu maajeeld, tot lii ruškiskuobžâ. Jis tot njiäidá muorâ, tot lii räniskuobžâ. 
++ 
Enni čokkáá já lohá junást, ko kandâ fakkist koijâdist: 
- Mii sajattuvâid taat lii? 
- Ele hettii tääl. Uáináhhân tun, et mun luuvâm. 
Mottoom ääigi keččin kandâ koijâdist uđđâsist: 
- Mii sajattuvâid tot lâi, mii eskin moonâi? 
Enni sutteet já koijâd: 
- Mondiet tun tom halijdah tiettiđ? 
- Na ko uccviiljâš paasij tobbeen junást. 
++ 
Pertti puátá paargon kuohtuuh peeljih čonâstuvâi siste. Hovdâ koijâd sust, mii sunjin lii tábáhtum. Pertti västid: 
- Puhelin čuojâi jieht eidu talle ko lijjim pääiđi šolliimin. Puhelin saajeest mun västidim vahâgâsâst šollimruávdán. 
- Tiet čielgee kale nube peelji, mut mii ton nuubán lii tábáhtum? 
- Ij-uvgs tot lah čielgâ äšši? Kolgimhân mun suáittiđ tuáhtárân. 
Taan ohhoost ulmuuh láá jo-uv luámust teikâ nuuvt hoppuuh et mihheen pargoaašijd ij oro ovdánmin. Nuuvtpa must lâi pyerebeht äigi eres-uv aššijd, já nuuvt te moonnim vuoptâčyeppee kuuvl kuuđâ oho kooskâ maŋa. Muu vuoptâčyeppee lâi moovtâ: sun lâi lamaš luámust Kanariasuolluin já muštâlij luámustis. Sun lâi taan kooskâst meiddei čuávvum kuursâ uđđâ vuoptâtipšomamnâsij kevttimist. Sun koijâdij, uážui-uv sun kevttiđ uđđâ vuoptâcirgáttâs muu-uv vuoptáid. Mun jollâ lopedim, ko pyereebgin tiätu ij lamaš. 
Já nuuvt te vááijuv tijmepele keččin muu vuoptâčuoppâm lâi vaalmâš. Vuoptâčyeppee kuškij muu vuoptâid já hammij taid jurbâ kustáin tego táválávt-uv. Mut taan tove sun jooskâi hammim tolebiššáá ko ovdil já toppij uđđâ puttâl. Sun cirgáttâlâi hammimamnâs muu vuoptáid, já kale tot tooimâi-uv: liččim älkkeht jottáám veik ciäguvuoptâigijn já čuávuváá muddoost jurdâččâm vuoptâidân eresnáál. Já puoh pisoi pyereest sajestis, já vuoptâid lâi uáli älkkee kieđâvuššâđ. Taa tot taaiđij-uv leđe tot čuávdus muu jiečâpiäiválijd vuoptáid, moh láá asettemeh já ennuv já viggeh ain tuš njuolgist vuáluskulij... 
Mottoom ääigi keččin jurdâškuottim nubenáál: oroškuođij, et juuttim tego hajâpoolvâ siste. Taat aamnâs opsijdij mielâttemeht. Tego ruusuhaajâ, mii lâi hirmâd jo viehuv. Ko kiergânim vuoptâčyeppee kulen, smiettim olgos monâdijnân, et kale haajâ muu kuulmâ kilomeetter pyerámääđhi ääigi váhá láivuččij. Mut nuuvt ij tábáhtum. Ko peessim pááikán, juuttim ain tien siämmáá opsâpoolvâ siste. Ij ávttám eres ko moonnâđ riišon já poossâđ esken čuoppum já tiällájum vuoptâid. Mut poossâm maŋa vuoptah vala-uv haisuu. Valdim lase shampoo já poossim visesvuođâ tiet nube keerdi. Eskin talle haajâ oroi láivumin mut ij valagin aaibâs lappum. Nuuvt et ettim tállân "pääsi tiervân" jieččân mučis vuotâčuopâdâsân já meiddei ton jurdui, et taat amnâs uđđâsist pieijuuččij muu vuoptáid. Luhhoost jiem uástám tieid puttâlijd olssân. 
Onnáá iiđeed lam poossâm vuoptâidân kuálmád keerdi. Tääl kal oroškuát, et haajâ lii suullân lappum. Lam meiddei lonottâm kuáddulguid jieččân seeŋgâst, ko toh-uv opsijdii. 
Murâštâm tuše tom, et muu vuoptâčyeppee poorgâi ennuv pargo muu vuoptâi tiälláámáin já lii vala jottáám kuursâ, maht táid amnâsijd kalga kevttiđ já vissâ meiddei markkânistiđ. Must ij lah taan feerim maŋa ko ohtâ tuoivâ: kevttiđ táválii shampoo já tipšoamnâs já kuustâ já tyellittälli ucánjihhii hammimsuuptâ. Kale muu vuoptah láá ovdil-uv toin naalijn mahtnii ornášum, já tot uážžu täst ovdâskulij-uv tuhhiđ. Já čuávuváá vuoptâčuopâdmist mun táátum kevttiđ taid ovdebáid uápis amnâsijd, moigijn muoi jieččân vuoptâčyeppein láán jo lovmat ihheed piergiittâllâm. Puáris koonstah láá kustoo čuuvtij pyerebeh ko uđđâsuboh. 
Ollâopâttâhlehtor kappeer lii jorgeetmin keesi kulij 
kaperist ive kukkosiih muštoh 
moonnâm keesist taan kiäsán 
Ko jieš lam lamaš meddâl 
láá iäráseh piergim 
puáđusin nelji anarâškielâ maister 
Iiris, Miina, Petter, Kirsi 
ohtâ anarâš luokamáttáátteijee 
Petra 
puáris tahheeh jo puohah 
prioristâm pargoos, perrus 
tođhos ovdánâm eellim sporkkâsist 
viggâm meritiäđulávt ulmásis 
valmâšin 
ohtâ sist, Petter, finnim superpargostis ive gradu -palhâšume 
Ilodâm táin tohálâšvuođâ juksâm resursijn, tuáivuttâm luho 
Vááimu alda lii meiddei tivvoomohjelm 
mii juo tuáimá já kolá kiävtust 
mut mii pyereduvvoo ubâ ääigi 
Forgâ mun vuoiŋâstâm 
čálám tiivtâid 
jurgâlâm kirjálâšvuođâ uđđâ maašinjurgâlemohjelmáin 
čokkáám ruggâkeejist 
smietâm maid smietteem 
jeđe tiäđám 
et vuárdám jo tääl 
čoovčâ 
Aibâšem lii tego káivu 
mon čääsi uáiná 
mut ij uulât juuhâđ. 
- Risto Kormilainen; suu luuvijn jurgâlum já almostittum tääbbin. 
Škoovlâ uđđâ loddelyevdi lâi šiljoluddijd uáli šiev puárádâs 
näävt cissáážân-uv lâi čuuvtij älkkeb kavnâđ tälvipurrâmâš. 
Iä cissáá innig hettim puurgah, puolâšeh 
lijjii ain njune oovdâst pyeidipááluh vorâseh. 
Mottoom tove cissááš huttái loddelyevdi alne puurâdmin 
já ooinij maailm muččâdumos muotâčalmaa njuunees oolâ siäivumin. 
Cissááš kärŋiludij uáivis, ihástâlâi 
mon mučis almoon muotâčalmaaš taan meecist lâi. 
Vistig cissááš korrâ puurrâmlustoin purâdij 
já tastmaŋa maaŋgâid muotâčoolmijd smavvâ kamerainis kuuvviistij. 
Sun ááigui faŋgiđ tiihtân jurduidis 
čaittâliđ tom ovdil almostittem máttáátteijeesis. 
Já ko sun puoh muotâčoolmijd ovtâstij 
te tain ij kuássin kavnâm siämmáámuđusijd. 
Mut ij orvâm ohtuu uccâ cissááš čalâččiđ 
sun ferttij vyelgiđ olssis iše koijâdiđ. 
Sun tuáivui et puohah lijkkuustuuččii taaiđâelimân 
oinii muotâčoolmij muččâdvuođâ, pottii fáárun mainâsân. 
Mut tast te cissáášriäpu erehtui 
ko škoovlâ tálualmai vistig hirmástui. 
Ij sust lam äigi cissái čälimân 
ko škoovlâ porthááh vuoijuu nuuvt ollâ vaskâmân. 
Talle cissááš uusâi mottoom škovlâkandii čäällimskipárin 
mut taat kaandâš masa jieš-uv muttui muotâäijihin 
Taat stuorrâ pááluid šiljoost jurâttij 
já vala fiskis porkkan muotâäijih njunneen tiälláástij. 
Ij cissááš finnim älkkeht čäällimskipárijd 
já nuuvt sun ohtuu jurâttâlâi mučis kuvviimijd. 
Sun šlundoi, čokkái smiettâđ škoovlâ lasâlyevdi oolâ 
já fakkist kuulâi jiärmáás čielgim luoka laasâ čoođâ. 
Tobbeen eenikielâ máttáátteijee čielgiistij 
maht te mučis tiivtâ koolgâi hammiistiđ. 
Tuotâ taaidâr kiäččá tárkká pirrâsis 
vuáttá iloid, soroid puohâi elimist 
Sun čaalâš pajas puoh jurduidis 
muštokiirján, vááimun, hammist vistig olssis puoh tevstâidis. 
Nuuvt te cissááš kaavnâi lappum čäällimmoovtâ 
já čäliškuođij jieijâs mielâst maailm muččâdumos tiivtâ. 
Algâ tast šoodâi tágárin 
veik tihtâ ij lam aldagin val valmâšin: 
"Tuu muáđoin uáinám mučis muotâčoolmijd 
mut ustevin tuš stuorrâ pecimuorâid." 
Ij cissááš vala tárkká tiättám, maht tiivtâs lopâttiđ 
mut luhhoost lâi val äigi ucánjihhii jurdâččiđ. 
Mottoom ääigi keččin ličij valmâš tihtâ škoovlâ aavisân 
ja maggaar iimâš, et šiljocissááš ličij tom čälistâm. 
Tággáár tiivtâst aalgij cissáá čälleepäälgis 
tot juurdâ lii ain-uv sunjin hirmâd räähis. 
Motomin, jis runoi čäällim lii vaigâd, puáhtá turvâstiđ runorobotân. Tot ij kale čääli aldagin valmâš runoid mut iššeed čuuvtij juurdâprosessist. Hävskimus lâi tot, et mun lijjim čälimin luándurunoid, mut rooboot oroi lemin čuuvtij heerkib.  Tágárijd runoid mun luhostuvvim čäälliđ runorobotáin ( 
www.runokone.com 
): 
Iiđeedpittápeevdi vyelni tot enâmustáá vuáttoo 
et tun lah vuálgám. 
Munnuu ohtsiih leibimuáluh láá kiäppánâm. 
++ 
Mađe eenâb mun konnjâlijdân kulgâttâm, 
tađe vissásub mun lam tast 
et toh láá puáhtám munjin ennuv ilo. 
++ 
Irâs rähisvuotâ 
Tego viäđŋásâš 
vieggâsâdmin viäskárist. 
++ 
Ohtuunis ijjâveigi 
meerâ já mánudâš 
vááimust sänittes liegâsvuotâ. 
++ 
Tipte čieri puáttiđ 
tot lii tuše čääci 
mii pasa muáđoin eellim kovjâkeerdijd. 
Pyeidicissááš ciivhij ollâ nuottáin tijmái muottui mušto 
mii tubdui raddeest ko sun ooinij škovlâpárnái čuoigâmkišto 
Suáhikierrust sun keejâi škoovlâ häppilumos čyeigeid hurgemin 
já kuulâi škáájáán peht škoovlâ rehtor puoh čuoigâmtábáhtuumijd seelvâtmin 
Tast alda kullui miänu tego olvoo kumppivalve 
Mut ij, tääl lâi peivi, tuš škovlâ taaiđij leđe saaveehlättee alne 
Veik pyeidicissááš lâi-uv meeci parohumos loddááš kirdemist 
tast lâi liijká korrâ pargo ulmui njulččeluovdij alne čuážžumist 
Tiijmá sust lâi ubâ täälvi korrâ mielâ peessâđ saaveehlättee oolâ 
jeđe sun lâi viijmâg mottoom kiđđâpeeivi juksâm jieijâs moolâ 
sun lâi syele njaahâm mottoom škovlâkandii saaveehnjune kiäčán 
já pisottâlâi tast čuožâd, ubâ kuhes lihâdemtijme määđhi miäcán 
Pyeidicissáá feerim lâi-uv lamaš meecist stuorrâ tábáhtus 
vissâ siämmáá kuodduustuvvâš tego cissái puzzâvuárhá uđâštus 
kuohtuin aašijn lostâ čaalij kuhháá, korrâsávt 
tággáár čuoigâmvyevi koolgâi tutkâđ pyereest, vuáđulávt 
Tom et lâi-uv ulmui valastâllâmšlaajâ loodán mahten torvolâš 
vâi tuše humos lodderiävo uđđâ hokâttâs 
Ij lam tiätu kiästen, maht te mediastkis miänudiđ 
koolgâi-uv saaveehkeejist raccasteijee lode eenâb-uv ráŋgášiđ vâi ávudiđ 
Mut pyeidicissááš ij lostâčalluin ennust perustâm 
sun lâi forgâ smavvâ váárvuid monnii saaveehkiäčán punjâstâm 
Juolgijdis sun čoonâi várvoid kiddâ häppilávt 
Já nuuvt te kivkked poođij uđđâ čäittimpeivi, vissásávt 
Já tääl te pyeidicissááš huurgij saaveehkeeji sáŋgárin 
lâi jieijâs čyeigeesátuliigis kollevuáitun hušotmin 
Huš, hš, kacoous, pyeidicissááš piškádij 
nuuvt et čyeigee omâs jienâ maŋŋaal vilpâstij 
Nuuvt te keevâi et piškom keežild čyeigeeriäpu suorgânij 
já vahâgâsâst saaveehkeejis stuorrâ kiäđgán vojâstij 
Já cissáá saaveeh jooskâi jotemist 
čyeigee ciävui, kaavnâi jieijâs čuoigâmlättee paaldâst vaskâmist 
Cissááš čooskij uáivis já mottoom ááigán jámálgij 
já ko sun tastkis čielgâi, sun smietâi, et maht sun täst ovdâskulij kirdáččij 
Várugávt sun lihâttâlâi suájáidis 
mut uálgissuájáást tubdui miinii omâs vááduidgis 
Já veik sun maht ličij lämis suájáás fáškudâm 
oroi et vissásávt puoh ton suonah lijjii vienâlâm 
Ko pyeidicissááš viijmâg muottust pulttâsij 
sun ooinij maht te suu sátulâš jo ovdâskulij čuoigâlij 
ij cissááš peessâm innig saaveeh sáátun njuškiistiđ 
toos te riäpu kaartâi vaskâm oolâ nutâgiđ 
Mut ij pištám cissáá ohtuuvuotâ avalávt 
sun tuubdâi kuáskim koozâi čarvim uáivistis pastelávt 
Cissáá vardee nierâ kuáskim tuđhâdij 
ruohâi, kazoi, vala volliittij 
Ij lam vuovâs leđe kuáskim saalâs vaskâmist 
cissááš tuođâi poolâi jiegâeđestis 
Kuáskim ložžij váhá čárváidis 
mut cissááš ij kuittâg joskâm tuárgistmist 
Tot lâi jieijâs mielâst čuuvtij hávádum 
já šnuđgoi et suu čuoigâmnaaveer lâi vissâ avepiäiván pilledum 
Sun huuihij, áánui áármu kuáskimist 
ige áigum jäämmiđ tastko sun ij lam vala tuárvi čeppi kištoičuoigâmist 
Kuáskim puunjâi uáivis já smietâi ucánjii 
jáá, et čuoigâmtáiđu - manegis kuáskimáid-uv ij 
Jeđe kuáskim aštus cissáá čuoigâmjurdust movtáskij 
nuuvt et kiirdij miäcán, saaveehmuorâid čokkiistij 
Ij sun innig muštám pivdeđ pyeidicissáágin 
ko lâi nuuvt korrâ liävttoin saaveehluovdijd sáhháámin 
Mut pyeidicissááš ain huttái vaskâmist 
já puoh eres iše oroi lemin ucâmist 
suu häävi uáivist povčâstij 
já čuávji meid nuuvt čuuvtij šnjorijdij et loddáášriäpu jieš-uv tien jienâst palaskij 
Aldakuávlu kuávská lâi koccám cissáá čoolij šnjoorijdmân 
já tot poođij, kuulâi ubâ mainâs, čuoigâmkištoi aalgâst kuáskim vollitmân 
Mainâs kuldâldijnis kuávská aštus čoonâi cissáá häävi nuávluinis 
já vala faalâi cissáážân purrâmužžân pyeidikumppâsis 
Šiev tipšo maŋa pyeidicissááš kal iäláskij 
mut liijká suu suájá ucánjihhii povčâstij 
Sun ferttij pääihist váhá vuoiŋâstiđ 
mut meiddei smiettâđ, maht suu čuoigâmtááiđuid puovtij pyerediđ 
Sun še rähtiskuođij olssis fijnâ savehijd 
já rähistij tom jurduu et uárnee forgâ puoh cissáid olmâ čuoigâmijd 
Tággáár tiileest aalgij pyeidicissáá já kuávská ustevvuotâ. 
Oskoh-uv tun taam mainâs - laš-uv tuotâ? 
Šoŋŋâ läävee sárnuttiđ ulmuid. Munjin lii ettum, et muu jurdâččemmaailmist lii uáli harvii "šiev šoŋŋâ", nuuvt et ij lah meendu paahâs ige meendu koolmâskin. Ige piäivášgin pääšti meendu čuuvtij teikâ ij lah arvemin ige šuármu. 
Onne lam Avelist. Lam peljipohčâsist já lii muu mittomere mield hirmâd jo puolâš. Lii -30 cekkid. Ij pyevti moonnâđ olgos taan tiileest já tággáár šoŋŋân. Mut liijká-uv mun uáinám, et taat šoŋnâ lii uáli pyeri. Mun jo majemuu keerdi taan pargopäihistân keččim puolâščuukán: tot lâi jo meendu assaas jieŋâst. Lii äigi tom suddâdiđ, mut kuus te evvisijgijn? Puolâsčukke ij lah aldagin kuáros. Lam váldám puoh evvisijd tobbeen olgos já nutkâm taid kaasâ siis. Já kaasâ lam kuáddám olgos puolâšân. Tehân te puolâščuhheest lii pyeri äigi suddâđ ige taarbâš poollâđ evvisij suddâmistkin. 
Puolâščukke kale suddá já tastoo mun puávtám tom sihostiđ já putestiđ. Tiäđust-uv mielân puátih jotkâjurduuh-uv: koolgâm-uv mun tuođâi-uv mäksiđ šleeđgâ já anneeđ purrâmuš kolmâsin, jis luánduenni taha tom munjin nuuvtá? Láá-uv koonstah, maht te kuohtuid puávtáččij anneeđ ävkkin, aainâs-uv tagarij aaigij, ko olgon-uv ličij tuárvi puolâš? Maht te tovlááh ulmuuh ležeh puoh ornim, ko puolâščuheh iä lamaš? Tom kale tiäđám, et purrâmuš ij talle lam meendugin valjeeht. Häärvis tast jiänusân sárnu, et purrâmuš lâi uccáá. Vala táálááh ááhuh láá karttâm vyelgiđ juoŋâsijd kuohâđ tondiet ko ij táálust lam mihheen, maid puurrâđ. Šiev peellin lii vissásávt-uv tot, et tađe vorrâsub evvis ij kosten kavnuu piävdán, jis kyeli njuškee njuolgist čääsist taldik oolâ. Koškepiärguh, koškepuškoh já sälttikyeleh tiäđust-uv láá kuhebiššáá-uv siäilum. Siämmáánáál kuobbârijd puáhtá siäiluttiđ, veik motomeh kale láá annaam já ain aneh taatijd já ruávskuid já tien tiegarijd kuusâi já poccui evvisin. 
Lii-uvsun talle tááláá ulmuu konstâ-uv purâškyettiđ tego tovlááh ulmuuh? Iveaigij mield eresnáál. Talle iä puolâščuheh ubâ onnuuččiigin, šleđgânjielleeh. Já talle lii tiätulágán purrâmuš vuorkkiimân ain tuárvi šiev šoŋŋâ. 
Jiehhân tun ubâ alme faŋgii 
tuš hokâttâlah 
ton mystisijd čuovâid 
liinsâ siisâ 
njomâstah taid njuolgâdin, ruánáájin, lilan, jamâkuokšâdin 
máálááh tai roobdâid ruopsâdin 
finniih taid juurrâđ oovaallávt likkoo riggee 
tánssáđ Jieŋâmeerâ kirkis alme vuástá 
lebbiđ sparkkee suoivuid uápis jäävri oolâ 
Já ko uáináh 
et vaibâm tanssâ viijmâg-uv nuvâškuát 
kiesah zeeniit alda párudâm korona 
siävŋusub aalman, suojâleijee suoggâmân 
pävkittah tom kukkenorroo sfäärijd 
vááldáh sunde čielgâsávt tavaskulij 
Já eidu tondiet 
pargostis ij taarbâš čuuvtijgin vaijeeđ 
tuše kiärduđ siämmáá čáitálmâs 
enâmustáá vittii oovtâ iijâ ääigi 
Kuovskâsij kovvejeijee. Kove:Pertti Turunen. 
Ethän sinä koko taivasta vangitse 
ainoastaan houkuttelet 
sen mystiset valot 
linssin sisään 
imaiset ne suorina, vihreinä, liloina, lakanankalpeina 
maalaat niiden reunat punaisiksi 
saat ne pyörimään ovaalia ontuvaa ympyrää 
tanssimaan Jäämeren kirkasta taivasta vasten 
heittämään sykkivät varjot kotoisen järven ylle 
Ja kun näet 
että väsynyt tanssi viimein taantuu 
käärit zeniitin lähellä aaltoilevan koronan 
himmeämmälle taivaalle, suojaavaan harsoon 
räjäytät sen kaukaisiin sfääreihin 
suuntana selkeä pohjoinen 
Ja juuri siksi 
työssään ei tarvitse paljoakaan jaksaa 
vain toistaa sama näytelmä 
korkeintaan viisi kertaa yhdessä yössä 
Jieht já onne mun lam čuávvum Lahti maailmmiäštárkištoid. Kielâteknopaargon mun lam nuurrâm saanijd, já tiäđust-uv ko kuldâlim suomâkielâlii selvâttâs, huámmášim, et puoh säneh iä velttidhánnáá kavnuugin sämikielâst. Jiešalnees paaccim jo smiettâđ tom, mii ličij "selostus". Mut ko luándulávt jurâttim, muu mielâst tot lii 
selvâttâs  
. Jis kiinii keksee pyereeb sääni, te almottus. 
Lam nuurrâm seelvâtmist motomijd etâmijd já smiettâm, maht mun čielgiiččim siämmáá ääši sämikielân. Eromâšávt čuoigâmist lijjii fraasih: 
Suomâkielân já sämikielân: 
Ero kärkeen  
on 12 sekuntia.- 
Iäru njunošân  
lii 12 sekuntid. 
Muu mielâst "kärki" kištoin lii njunoš (:njunnooš). 
Kärkikaksikolla  
on vielä reilut kaksi kilometriä maaliin. 
Njunoščyeigeekuáhtást  
lii vala pajeláhháá kyehti kilomeetter moolân. 
"Kärkikaksikko" ličij njunoščyeigeekyevtis teikâ mii peri, veik njunošluistâleijeekyevtis. Teikâ mondiet ij tuš 
njunnooškyevtis  
. Tot uási, mii lii 
kyevtis  
-sääni ovdiibeln, lii genetiivist. 
Väliaika  
kertoo, että Pärmäkoski on vähän jäänyt Bjørgenistä. - 
Puddâäigi  
muštâl, et Pärmäkoski lii ucánjihhii pááccám Bjørgenist. 
"Väli" lii tiäđust-uv meiddei mottoomlágán koskâ, mut koskâäigi lii historjá termâ, nuuvt et tot ij tuhhii. Mun kale jiem lah kosten kuássin uáinám puddâääigi ovdil. 
Suksi luistaa hyvin.  
Suu saveheh láá joteleh. / Suu saveheh joteh šievnáál. 
Taat lii idiom, mon ij muu mielâst taarbâškin jurgâliđ säänist sáánán. 
Molemmat hiihtäjät 
horjahtivat  
mutkassa. 
Kuohtuuh čyeigeeh 
ruosâláin  
mohheest. 
Mun jiem jieš lah kuássin šoddâm smiettâđ, maht te kolgâččim sämikielân čielgiđ puohmuđusii vieggâsâddâm já ruosâdem. Mut taat kale oroččij muu piälján heiviimin. 
Hän 
on  
14 sekuntia kärkijoukkoa 
jäljessä  
. 
Sun lii kuođâldum njunošjuávhust 14 sekuntid. 
Olla jäljessä  
-idiom puáhtá älkkeht ettâđ ovttáin verbáin:  kuođâlduđ. 
Millainen on Suomen 
mitalitoive  
? 
Maggaar lii Suomâ 
miitaaltuoivâ  
? 
Toive lii ulmuu savâldâh luhostuumist. Täst lii iäru čuávuvâš celkkui: 
Kukahan on Suomen paras 
mitalitoivo  
? 
Kiisun ličij Suomâ pyeremus 
miitaaltuáivu  
? 
Puáhtá-uvsun sämikielân-uv jurdâččiđ nuuvt, et miitaaltuáivu lii olmooš? Täst mun jiem lah aaibâs vises. 
Mitalistit ovat nyt selvillä.  
Mitalisteh  
láá tääl tiäđust. 
Taatkin sääni ij lah lamaš ovdil sänilistoin. Tot, kote vuáittá miitaal, lii mitalist. 
Koekierroksella  
hän hyppäsi pidemmälle. 
Iskosriggest  
sun njuškij kukkeláá ko tääl. 
Saaveehnjuškiimist lii "koekierros". Amahân te tot ličij 
iskosriggee  
sämikielân. 
Kuás te mij vaattâp já finnip maailmmiäštárčuoigâmij selvâttâsâid anarâškielân? 
Tiet ruopsis puáluš 
mii muštâl 
"ij fattiimist" 
lii šiev merkkâ 
Tot almoot 
et viijmâg-uv lii äigi 
smavvâ puudâš 
munjin 
Nahareh iä puáttám hotellist. Nuuvt te mun pajanim kyevti suulâin já kuovlâlim olgos. Ryevdikiäinusajattuv oovdâst juurâi ain jotolâh. Tot lâi ain tego ellee tavlu. Ulmuid ko rekinistkuáđáččij, te puáđáččii kale nahareh. Ulmuuh lijjii vääzin joođoost - iä nuuvt hirmâd maaŋgâs kale. Taan tove autojotolâh oroi lemin josijdum.  Mut ko mun pyerebeht keččim, automaađij mield lihâdij kale miinii. Tot lâi miinii uáli jo suámálijd! Jiem tubdâm tom tállân jiemge jiešalnees uáinámgin nuuvt kuhás. Tuáppejim čalmelasâidân ijjâpeevdi alne. Já munhân kale uáiniškuottim. Tot lâi jiešmeidlist jorree rullástovli! Muu väividškuođij, moin naalijn totkis stovli lâi ohtuu joođoost. Nuuvt te paaccim keččâđ. 
Váháš áigáá keččin oroi tego liijká-uv miinii ličij uigâm tom ovdâskulij. Oigee lâi ijjâkiämáduvvâst  muu čolmijd aaibâs pennuu hámásâš. Vuosâjuurdâ must lâi, et miinii pennuid lâi peessâm luovâs já lâi tarvanâm rullástoovlin kiddâ. Iiskâi-uv tot peessâđ rullástoovlist luovâs?  Páihálâš taksivyeijee-uv oinui vaazâšmin sáátu vyerdidijnis olgon já keejâi taan suámálii jottee kuávlun. Amahân te sun išedičij pennuu ko lâi nievt alda? Mut sun tuš vilpâstij tohokulij ige porgâm maiden taan jottee oovdân. Mondiet? Lâi-uv sun nuuvt jieijâs ruuđâtiänáámist kiddâ et ij perustâm? 
Ko stovli kuuloold juurâi aldeláá, ton häämi muttui. Ton tuáhá iđestij kaamuv já jyelgi, mii lavkkij vistig-uv hirmos lavhijn ovdâskulij jeđe vaaldij tastmaŋa hirmâd uánihâš läävhi. Tiet jyelgi čielgâsávt-uv lihoi. Já ain ko mun keččim pyerebeht, poottim tiettiđ eenâb. Forgâ oigee kuárnuškuođij rullástoovli čokkámstuálpu oolâ. Tot lâi-uv kustoo olmooš, kiän häämi ij puáhtám meendu čuuvtij rammuđ. Sun ij kustoo lam pihtâsijdis kuittâg majemuu mánuppajan molsom. Ko sun viijmâg lâi peessâm čokkod, sun luptij kieđâs ollâgâsân já sevilij tego olympiavyeittee. Suu kieđâst oinui kappeer. Já nuuvt te sun orostij stovlijnis kaskoo kááđu já soonootškuođij huolâlávt kappeer uáivásis. Mun smiettim, et sun vissásávt-uv forgâ pásáččij auto vuálá já jámáččij toos. 
Mut äijihist ij lam huáppu. Suu uáivi lâi päljisin, já sun lâi čielgâsávt-uv meridâm finniđ kappeer uáivásis ovdilgo kolmuuččij toos. Mut maht te jo lâš keevvâm, ko kappeer ij teivâsâmgin suu uáiván mut koočâi kááđu oolâ já kirdelij vala rullástoovli tuáhá. Já nuuvt te almai oroi omâttâlmin, kuus te suu kappeergis šoodâi. Sun háárui ááimu já forgâ luáštádâđâi vuod enâmân. Sun jurâttâlâi stoovli tuohu teehi já ruotâškuođij vuod ton maajeeld. Mottoom tove sun tast puđâldij, já stovli rullái oovdâs-maŋas. Ko sun lâi vuod finnim kappeer kietâsis, sun aaibâs siämmáánáál ko eskin-uv pajanij čokkod rullástoovli čokkámstuálpu oolâ. Taan-uv tove sun cäviškuođij kappeer uáivásis. Siämmáánáál ko eskin-uv mun poollim já smiettim, kuás te poođiš vuossâmuš auto já peškittičij suu oolâ. Mut váháš áigáá keččin, ko immâš peht, kappeer viijmâg teivâsij suu peljij kooskân. Tääl te äijih eskin seevij-uv kieđâinis hemeliináál já lâi tuođâi-uv moovtâ. 
Taan tove äijih lâi meridâm juátkiđ määđhis. Sun čokánij pyerebeht stovlisis já čievžâškuođij puorijn juolgijnis stoovlis ovdâskulij. Kieđâidiskijn sun jurâttij stuorrâ ráttáid já adelij vuáijáánsis liävtu. Sun ain vuojij automaađij mield. Mottoom miinut siste sun lappui nurhe tuáhá. Mun jiem innig suu uáinám. Jiemge mun uáinám oovtâgin auto eidu talle maađij alne. Seeŋgân náđudijnân mun smiettim, et tot kale ferttij leđe tuotâ, maid ulmuuh ettii: uáivistulmuin já uccâ párnáin lii ain eromâš varjâlus. Taat lâi meiddei čielgâ ovdâmerkkâ tast. 
Muštâlim taan suámálii jottest ustevsân já omâttâllim, kuus te taat äijih laš lamaš joođoost. Muu ustev västidij: 
- Na pááikán tiäđust-uv. Tien ääigi juáháš haalijd páikkásis. 
Sun smietâi váhá, keejâi munjin já tastoo pahudij: 
- Amahân te sust-uv lâi päikki? 
Mun peljijd paccii čuoijâđ ustevân majemuuh säänih: 
- Amahân te sust-uv lâi päikki? 
Teikâ mast mun tom puohtim tiettiđ? Já kullui-uv taat äšši munjin teikâ munnui tađe eenâb ko iärásáidgin? 
Mun jeđđejim jieččân. Jiemhân mungin pastam anneeđ ubâ maailm ulmuin huolâ. Já nuuvt te mun meridim västidiđ olssân, ustevân sanijgijn: 
- Amahân te taan almast lâi päikki. 
- Naa-ah, amahân... 
Tilaa: 
Blogitekstit (Atom) 
Tääl mun tiäđám 
maggaar lii uámikkâs eennâmlii koovjâ uáinim 
kuunâi kalvem muštomiäcán 
Ij mihheen uđđâsijd 
ige imâšlijd 
taat olmoošhân vuolgij jo ihe tassaaš 
Ij puáttám soro 
ige nubij hävdidmij tobdogin 
Lâi tuš smavvâ joskis puudâš muštomeecist 
Mut soroviistán kuoddum čapis urne 
tom ferttee imâštâllâđ 
Tot lii tego smavvâ kyedittettee suovâlittááš 
mast lii kevli 
mast puáhtá kyeddiđ 
já nommâkolbâ 
mon kihheen ij olssis haalijd 
Tien-uvgs midettes tilán ulmuu pasâttâsah čäähih-uv 
Rävis almaa puáhtá-uv keppisávt lihâttâllâđ 
Lii äigi vyelgiđ 
Lopâlávt 
Väldiđ kyedittettee lite fáárun 
Ij tot ennustkin teedi 
Päälgis saatâš joskis jotteid 
Muštomeeci sino alne vuoiŋâst ijjâkässi 
Muu jyelgih njyeskih čoođâ 
Kaađâm et lävkkejim sino oolâ 
Pajadâlâm pyerebeht juolgijdân 
vaarâ tot váhá iššeed 
Čääci kolgá kuittâg jyelgisuormâi kooskâst 
Vuosâjuurdâ lii tot 
et kiäm mun täälgis tuolmâm 
kiän koovjâ alne mun váázámgin 
Luhhoost mun jiem tom tieđe 
Koolgâm-uvsun mun suháidân poossâđ 
amas mun kyeddiđ Eidu Suu koovjâid juolgijnân olgos meecist 
Muorâin hiäŋgájeh vááimuh 
já tain noomah 
šoddâm- já jäämmimääigih 
Vaarâ kiinii sist lii eidu taa já täst 
Orostâm mottoom tiäváá oolâ 
váivážin orroo likustermiestuu já peesi kuorân 
Eidu taat saje oro nuuvt pyerrin 
mahtnii olmâ saijeen 
Ij aainâskin meendu fijnesin 
Mahtnii mun tiäđám 
et eidu taas láá iärásij-uv pasâttâsah kolvum 
mut jiemhân mun taid kuunâid innig uáini 
Paaldâst šaddee sonjosuávi vuálá 
láá tiällájum vorâs kukáh 
kiännii iärrás-uv pääihist jäämmim lii kolliistâllâm 
Olgoláá muorâriäŋku alne čokuttâl ohtuunis puáris nissoon 
kavreseelgij 
avalii rähisvuođâst tuođâšteijee ruopsis ruusu kieđâstis 
Sun kaivaa riäŋku paaldâst ruonijdeijee kiädážân 
ige sáárnu maiden 
loptee tuše kieđâs tiervâttâssân 
Soro sust-uv 
Čielgâsávt 
Kuunah kaččeh hitásávt likustermiestuu maddui 
hämmejeh jieijâs ränisvielgis 
ucánjáhháá pirrâsis kirdâččeijee 
kovjâluksân 
njommâseh jotelávt lahtâ iilâskvaaljan 
Já tie tot talle lii 
ovddii ulmuu uđđâ orroomsaje 
mast vuoiŋâstâs ij čielgâsávtkin lah 
lii tuš avalâš luándujotteem 
Vuosmuš rášuarve 
já puoh lii jo škuljejum enâmân 
jävkittâm uáinusist 
ovtâstittum uássin universum 
Mun uáinám tom čielgâsávt aldemui muorâi vuálá tiällájum kukkáin 
Mun páásám mottoom ááigán taas 
já tiptám iärásijd moonnâđ 
Ko mun halijdâm meddâl 
mun váázám olgos muštomeecist 
Uusâm pálgá 
mon lam váháš ááigán läpittâm 
Jiem mun tom tállân kaavnâ 
mut mun kaavnâm hävdieennâm 
já tobbeen eromâš häävdi 
Keđgin láá kyehti vuástáluvâi tiällájum skeittilyevdi 
já kuábážân-uv láá čovgâdávt čonâstum kyehti ivnáás kraavaat 
já skeittiluovdij paaldân láá kuoddum merettes stuorrâ kukkákoorih 
Uámikkâs 
tuše 26-ihásâš 
meendu nuorâ almai 
Ij suigen suu vuáru aaibâs vala kolgâm leđe 
Mun kaavnâm pálgá 
kaavnâm verájáá olgos 
mut ovdil tom mun teeivâm nube häävdi kuuvl verájáá paaldâst 
Hävdikeđgin lii ávus kirje 
já tast lohá sevtildum já ruonijdeijee tihtâ 
Ton saanijn ij innig finnii čielgâs 
Merkkâ tast 
et puoh taarbâšlâš lii ettum 
Lii äigi 
väzziđ olgos 
já suovvâđ olssis 
vala elehánnáá Eellim 
Siste siäivummodulist, mii lâi tääl muttum muulsânmašinin, lâi váhá komálâš leđe. Tot tuárgistskuođij hirmâdávt. Codexkyevtis eijijn šoodáin mottoommuđusii semitilán, vaarâ nohádáin mottoomnáál. Kuohtuin tubdui uáivijorgáldâs. 
Suoi moránáin toos ko mooduul kuhmái enâmân. Kullui vuod: "Pa-da-buuum!" Tot lâi eidu siämmáš jienâ ko sunnuu enâmân siäivudijn-uv. 
Mut taan tove sunnuu uáivi oroi čielgâsin, iäváge suoi jámálgâm ollágin. Mut liijká miinii sunnuu jurduin lâi komálâš: ääigi tobdo sunnust kuohtuin lâi lappum. Kuábáškin ij tiättám, mon kuhháá suoi láin čokkám muulsânmašinist. Suoi keejáin laasâst olgost, kuus te suoi láin šoddâm. 
Ucceeb laasâst ij oinum mihheen. Mut stuárráb laasâst kale oinui: šiljoost lâi viällud stuorrâ rakkeet! Tot lâi čuuvtij stuárráb ko sunnuu jieijâs rakkeet! 
- Eeči, muoi láán tääl rakkeet kulen, Codex almottij. 
Eeči-uv kuovllistij laasâst olgos. 
- Tuođâi! eeči šuáhkádij. 
Tääl te suoi kolgáin jotelávt peessâđ tohon siisâ! 
Mut suoi oinijn jo laasâst, et rakkeet ij lam nuuvt šiev oornigist. Tot uáinus suorgâttij. 
Robonaut lâi eidu pieijâm tiätumaašin joton, já ton analyys lâi siämmáámuđusâš. Tot almootškuođij: 
- F1A-moottorijn siähtáleh! F1A-moottorijn siähtáleh! 
-Siähtáleh? Moh tohkis lijjii tiiŋgâid? kuohtuuh omâttâláin. 
- 
Pleurozium schreberi  
, tiätumaašin čielgij. 
Tehân te Codex luhostui kavnâđ motomijd siähtálij kuuvijd jieijâs tiijmest. 
- Seinisiähtáleh! Mon eromâš! sun pahudij. Tiegáreh iä komovuođâst šoddâmgin. 
Siämmást tiätumaašin čuulgâi vala kuhes listo puohmuđusijn rakkeet vááduin, maid Codexkyevtis eijijn tuđhâškuođijn pyerebeht. Njuneuási oroi lemin suullân oornigist. Tom koolgâi kale labdeđ rakkeet roopân kiddâ. Já pieggâkolbâ koolgâi sajasis. Tomhân ain tarbâšij rakkeet  ááimunpäčimist. Já rakkeet koskâuási lâi luákkánâm muádi saajeest. Taid soojijd puovtij mottoom kooskâst hiccađ já mááláđ. 
Robonaut ravviiškuođij, taan tove šeermâ peht: 
- Moottorváddu! Ullagemoottoreh hyenes oornigist! 
Šeermâst luuvâi, et taah moottoreh lijjii tievâ! Toos lâi suijâ-uv: tuvvááh lijjii ráhtám tohon piervâlis! 
Eeči ij lam ollágin moovtâ: 
- Taat-uv vala koolgâi sattuđ! sun tuikkodij. 
Ullagemoottoreh tiäđust-uv annojii. Toh lijjii váldu-uigâmrakkeetmoottorist čielgâsávt ucebeh rakkeetmoottoreh, moh lijjii ohtsis pajeláhháá kulmâlov pittád pirrâ rakkeet. Tai iššijn puáldámuš páguttui seeilâlite vuoluukiäčán. Tobbeen läädist puáldámuš pumppájui ain ovdâskulij váldumoottorân. Ullagemoottor lâi págulaš talle ko rakkeet pieijui joton komovuođâst, kost puáldámuš mudoi ličij kirdâččâm kost já maht kulij sáttoo. 
Paifakkist eeči luvâškuođij tärhibeht Robotnaut vuolgâttem ravvuid. Tast luuvâi, et rakkeet puovtij finniđ ovddii tilásis muulsânmašináin! 
- Sirde rakkeet muulsânmašinân! Sirde rakkeet muulsânmašinân! tot ravvij. 
- Tiet tiŋgâ ij lah viijses, eeči huhkádij. 
- Naa.. Codex-uv smietâi. 
Ijhân paijeel čyetimeettersii rakkeet mahten puáhtám uigâđ kuulmâmeettersii siäivummodulân! Tomhân kolgâččij pieđgiđ pittáid, ege toh pitáh liijkágin tohon čavâččii. 
Suoi meridáin njaahâđ várugávt modulist olgos, vâi pesâččáin pyerebeht rakkeet kuuvl. 
Já ko suoi lavkkijn olgos, kostnii kukkeláá kullui korrâ palijdem, tegu juhlesaahâ te. Tot oroi puátimin škájánij peht. Codex tijme jurgâlškuođij puoh sárnumijd: 
- Tiervâpuáttim teehin Mississippin, Neptunus V -rakkeet tiervâpuáttimjuuhlán... Taat rakkeet lii ... 
- Mississipin? Codex smietâi? Taat saje koolgâi leđe miinii eres soojijd kale... 
- Eeči, láán-uv muoi erehtum saajeest? sun koijâdij. 
Já jienâ joođhij: 
- Taat Neptunus V -rakkeet lii jottáám oovtâ iijâ já kyehti peeivi teehi áimujotolâhkuávdáá museon. Tääl tot lii viijmâg tääbbin! Rakkeet lii vistig jottáám iijâ taampâ sáátust já ton maŋa kyehti pirrâmpeeivi maađij mield. Mun halijdâm-uv tääl lieggâsávt kijtteđ puohâid, kiäh láá uásálistám taan rakkeet teehi áimujotolâhkuávdáá museon finniimist. 
Kuldâleijee toškuu kieđâidis já kullui tuše "Bravoo!", "Bravoo!". Kiinii oroi čuážžumin ovddiikeččin já sun lâi čielgâsávt tolâmin saavâ. 
Codex kuldâlij já pahudij: 
- Eeči, muoi kolgáim leđe Louisianast? Láán-uv muoi olmâ saajeest? 
Mut suu tijme čielgij tego jiärmálub-uv tiŋgâ, et Louisiana lâi tuše rakkeet vuorkkimsaje. Já et rakkeet lâi eidu jođettum. Já et rakkeet aaibâs vuossâmuš saje lâi ton huksimsaje New Orleansist. 
- Robonaut lii váldám puoh vuotân, ij lah tuš muštâlâm munnui puoh tiäđuid, eeči pahudij. 
Vuod pottii uđđâ noomah, main Codex já suu eeči iävá lam ovdil kuullâm. 
Jienâ paalijdškuođij škájánij peht uđđâsist, iiskâi peessâđ ulmui šuámbistem paajaabel: 
- Takkâ tijjân puohháid! Takkâ! 
- Takkâ! 
- Tego mij tiettip-uv, taan Neptunus V -rakkeet ulmen lâi kirdeđ Mánudâžân O-Pollo 19-rakettin ive 1973. Eidu taat Neptunus V -rakkeet lii huksejum puoh kuhemussân, puoh lussâdumosin já puoh vuáimálumos rakettin, mii kuássin lii paččum komovuotân. Taat rakkeet lâi majemuš huksiittâs sarjastis, já tot valmâštui eidu onne 50 ihheed tassaaš. 
Vuod kuldâleijeeh toškuu kieđâidis. 
Já jienâ ain joođhij: 
- Taat Neptunus V -rakkeet koolgâi kirdeđ Mánudâžân ive 1973! Mut ääigih paifakkist muttojeh! Ko mánudâšohjelm koskâldittui, rakkeet ij kuássin kirdámgin kuussân! Tot parkkeerajui huksimsaajees uksâpellâs ain onnáá peeivi räi! Onne mii kuávdážân lii stuorrâ peivi uážžuđ taan massiivlii megarakkeet teehi čaittâlemnáál! Ton fáárust teehin láá puáttám meiddei ton vittâ stuorrâ F1-rakkeetmoottor. Moottoreh láá  puohtum teehi rähtimsajestis, kost toh testajuvvojii čohčâmáánust 1970. Toh láá lamaš ráájust ubâ taam kuhes puudâ! Mii ulmen lii tääl restauristiđ já suojâliđ taam rakkeet já puoh ton oosijd. Rakkeet lii lamaš olgon ubâ paje ton valmâštume rääjist. Mist lii ennuv pargo čokkiđ ruuđâ ton restauristem várás. Staatâ lii ustevlávt mieđettâm ruuđâ taam megarakkeet fievridmân teehi áimujotolâhkuávdážân. Tast lieggâ kijttoseh! 
Tääl kuldâleijeeh toskuu aaibâs hysteerisávt kieđâidis já huihádellii iiloost. Já ko sij ucánjáhháá josijduuškuottii, sárnoo muštâlij: 
- Já maid te loopân pahudistiđ? Muu tuoivân lii lasettiđ táin rakettáin tääbbin áimujotolâhkuávdáást tiäđu historjálijn mánudâšsiäivumijn já eromâšávt taan kuávlu merhâšittee roolist tien ohjelmist. Tondiet mij pieijâp taan rakkeet uáli jo uáinojeijee sajan. Mij huksip toos haali! Tuáivu mield rakkeet adeličij perustume ulmuid uápásmuđ O-Pollo-mánudâšohjelm pyeremuid peivijd já meiddei tai rakettij historján, moh láá puáhtám mii eidu tääl teehin áimujotolâhkuávdáá museon! 
Vuod ulmuuh toskuu kieđâidis. Já jienâ joođhij vala ucánjáhháá: 
- Já tääl! Onnáá peeivi must lii ilo já kunnee tuáivuttiđ tiervâpuáttim mii kunneekuásán! Tääl mun halijdâm povdiđ teehin mii stuorrâ sáŋgár, astronaut Reedrik Ryevdi! Sun lii tot, kote lâi kolgâđ kirdeđ táin Neptunus V -rakettáin, jis tot ličij Mánudâžân vuolgâttum. Sun lii palvâlâm 20 ihheed KOMO-komovuotâohjelmist. Suu pargosyergi kirdemist ocá nube viärdásii! Sun lii kirdám pajeláhháá 9000 tijmed, paijeel kavccijnluvvijn kirdemmaašintijppáin! Sun lii viättám 142 tijmed komovuođâst! Sun lii piäluštâm jieijâs já kyevti eres-uv astronaut jiegâ komovuotâskiijpâst! Lieggâsávt tiervâpuáttim tunjin, Reedrik Ryevdi! 
Eidu talle kieđâi tuáškumist já ulmui huraa-čuárvumijn ij táttum puáttiđ loppâ. Kukkeláá-uv oinui, maht juhlesaajeest kiinii oroi väzzimin oovdân. Ulmuuh lijjii siämmáámuđusii mielâlihâttâsâst tego rockkonsertist. Já Codex smietâi, et sun lâi kavnâm tääl taid, kiäh lijjii potâlâm nuuvt suámálávt Mánudâžân. 
Já tääl nubbegis jienâ joođhij. Taat jienâ oroi kulâmin astronaut Reedrik Ruávdán: 
- Pyereh ulmuuh! Taat rakkeet lii stuorrâ symbol! Tot lii tääbbin uáinusist miljovnijd autoid, moh vyejih täst lappâd ivveest. Tot lii stuorrâ symbol maaŋgâ-uv suujâst. Taat saje lii siisâpuáttimsaje kyevti stuorrâ uásistaatâ kooskâst. Taat rakkeet addel kunnee taan áimujotolâhkuávdážân. Tot lii kunnee meiddei ton huksejeijeid. Komovuotâohjelm lii lamaš čiähusist aaibâs meendu kuhháá táválijn ulmuin. Taat rakkeet puáhtá tom puohâi uáinusân! Mun persovnlávt kale tuáivuččim, et taat tiŋgâ ij liččii ollágin tääbbin museost, pic Atlant väldimeerâst. Tallehân mun liččim toin kirdám... Mut tääl kuittâg lii pyeri, et tot lii uáináttâh, mii lii tääbbin mii puohâi mušton. 
Codexkyevtis eijijn kuuláin sárnoo jienâst tiätulágán murrâš, já suoi kale tom pyereest iberdáin. 
Já Reedrik Ryevdi jienâ kulluuttij: 
- Já tääl mij toollâp tijmepele kooskâ. Jeđe ton maŋa mij sirdâšup keččâđ rakkeet aldeláá! Mun moonâm tääl jo rakkeet kuuvl váhá valmâštâllâđ. Já talle ko tij puátivetteđ tohon uápisteijeigijn, mun muštâlâm tijjân váhá rakkeet oosijn já tekniikist já komovuotâohjelmist. Tiervâpuáttim tijjân puohháid taan nube-uv ohjelmuásán! 
Codexkyevtis eijijn suorgânáin. Ijhân kihheen eidu tääl uážžum puáttiđ komovuotârakkeet kuuvl! Eennâm ässeehhân talle uáináččii sunnuu siäivummooduul, mii lâi eidu tääl muttum muulsânmašinin! Codex lâi nuuvt iätádum, et sun vuod vahâgâsâst kuoskâttâlâi lummosis. Tot lâi eidu tiet lummo, mast sust lâi vuárhást ucedempiergâs. Ton lukkâ lâi vuod lekkâsâm, mut ijhân sun tomgin mahten huámmášâm. Ko Codex hiäiluttij kieđâs lumostis, ucedempiergâs čujottij njuolgist rakettân. Já maht jo lâškin tábáhtum, ko paifakkist ubâ hirmâd stuorrâ rakkeet, mii lâi paijeel čyeđe meetter kukkosâš, lappui tievâslávt! 
-Hu-huih! eeči huhkádij. Sun suorgânij. 
Codex meiddei suorgânij čuuvtij. 
Mut ko suoi tärhibeht keejáin, suoi oinijn, et ijhân rakkeet lamaškin lappum! Siämmáánáál ko lâi keevvâm Codex majemuin-uv parttijn puátkejeijein, meiddei rakkeet lâi uccom aaibâs uccâ siemin tiŋgâžin. Teikâ enâmist lijjii ton uásih: rakkeet njune, koskâuási já moottoreh! Tot lâi tääl aaibâs párnáá sierârakkeet mattsâš, mii ličij šiettâm smavvâ lähjipakettáá siisâ. 
Tääl eeči-uv addiiškuođij, mast lâi saahâ. Sun ááigui finniđ rakkeet oornigân muulsânmašináin já mutteđ tom ovddii tilásis. Tallehân tain vuod puovtij kirdeđ! 
- Ele váá kuoskâ tien ucedempiergâsân innig, sun ravvij kaandâs. 
Codex lopedij, já tuárgisteijee kieđâigijn sun jotelávt iiskâi lukkâdiđ ucedempiergâsis. 
- Teikâ, adlist ko mun tom luoihâttâm vala! eeči koijâdij kandâstis. 
Siämmást ko Codex keigij iäččásis ucedempiergâsis, suoi oinijn Reedrik-astronaut hárrumin rakkeet kulij. 
- Aaaah, išediđ! Reedrik Ryevdi párgádij. 
Sun illá oskoi čolmijdis ko ooinij, maht massiivlâš rakkeet lappui parkkisaajeest suu čolmij oovdâst. Ijhân sun kukkeláá tom uáinám, et rakkeet lâi ucedum já et tot lâi eidu siämmáá saajeest ko ovdil-uv mut tuše miniversion. F1A-moottoreh lijjii táválávt kuulmâ stuorrâ almaa kuho. Tääl toh lijjii smavvâ sierâtiŋgiih - tegu njálgáh te. 
Reedrik orostij já ruvviistâlâi čolmijdis. 
Eeči čujottij ucedempiergâsáin taan tove Reedrikân já teddilij puálust. 
- Tääl lii tuođâi-uv eeti, sun eeđâi. 
Codex keejâi ávusnjalmij, maht Reedrik Ryevdi -astronaut ucoi já ucoi. Forgâ sun lâi aaibâs muádilov seenti kukkosâš uccâ äijihâš. 
Codex-uv addiiškuođij, mast lâi saahâ. Eidu tääl koolgâi uigâđ minirakkeet muulsânmašinân! Tánávt suoi finniiččáin tom vuod oornigân! 
Eeči toppij rakkeetoosijd kietâsis já tuámittij taigijn siäivummooduul kuuvl. Codex vuod kaččâlij känejuolgijdiskijn nuuvt häppilávt ko peesâi já toppij Reedrik Ryevdi niekkimaddust kiddâ. Sun faŋgij astronaut! Reedrik onnuuččij tääl stuorrâ rakkeet stivrejeijen. Iäváhân suoi jiejah mátáččii tagaráin rakettáin kirdeđ! Tot lâi nuuvt eresmuđusâš ko sunnuu jieijâs rakkeet lâi lamaš.  Já nuuvt Codex-uv kaččâlij siäivummooduul kuuvl, Reedrik kozâidis kooskâst. Rakkeetuásih lijjii jo muulsâmmašinist, já tääl te toho uigâduuččij Reedrik-uv! Reedrik ij olmânáál iberdâm, mii sunjin lâi tábáhtum. Sun iiskâi sárnuđ, mut ijhân suu njivkkee jienâ kuussân kullum. Lâi-uv sust eeti vâi ij? Mast tom tieđij? 
Puoh lâi tábáhtum suullân čalmerepčâlmist. Eeči toopâi mooduul luŋká já piejâi muulsânmaašin vuod joton - pennáin tiäđust-uv, siämmáánáál tego vuosmuu keerdi-uv. 
Tääl te muttemproosees nubástitáččij rakkeet vuod vyeijimoornigân! Já tääl astronaut Reedrik Ryevdi kirdáččij sunnuu vuod Mánudâžân, pááikán, nuuvt jotelávt ko máhđulâš! 
Ko muulsânmaašin huurááškuođij, ton ulguubeln kirdâččii tuše lyeneh já siähtáleh já piervâlij uávsih. Já ko muulsânmaašin siisâ kuovlâlij, smavvâ rakettâš kildeškuođij tegu uuđâs te. Já miniastronaut Reedrik Ryevdi oroi paifakkist lemin vitlov ihheed nuorâb ko eskin. 
Já amahân te muulsânmaašin tuálvuččij sii kulmâs tääl kuusnii taggaar sajan, kost puávtáččij styerediđ rakkeet já päjistiđ tom ááimun? Tallehân te pesâččij vyelgiđ pááikán! 
Codex omâttâlâi iäččásis: 
- Tot kale lâi suámálâš äšši! Ain ko mottoom rakkeetmainâs kuulâi, te tot ain tábáhtui rakkeet pääččimsaajeest. Táválávt kirdeeh lijjii eidu lavkkiimin siisâ rakettân tegu puoh tobdosumos rock-tääsnih te. Kuássin ij lam saahâ tast, et sist lii ain lippâr poođâst. Ige tastkin, maht rakkeet lâi pääččimsajan tolvum! Tuše tot merhâšij, et rakkeet tuođâi-uv lâi pääččimsaajeest! 
Eeči lâi aaibâs siämmáá uáivilist kandâinis. 
Mut tääl huolâ lâi čuuvtij stuárráb ko rakkeet tuálvum sajasis: uđđâ rakkeet finnim! 
Tuotâvuotâ lâi, et tááláin siäivummoduláin ij peessâm maassâd komovuotân! Koolgâi leđe njune rakettân já meiddei poođâš já supermoottoreh-uv. Mut kost taidgis talle finniiččij? Ige tiätumaašin mudoigin orroom lemin oornigist enâmân kuhmám maŋa. Tom koolgâi hogâttâllâđ toimâđ veik moin naalijn. 
Kuhes, kuhes vuordâččem maŋa tiätumaašin iällái. Robonaut lâi pieijâm tom kulmii joton uđđâsist komovuođâst läädist. Ko tot viijmâg oroi toimâmin, Codexkyevtis eijijn kaivain ubâ ääigi šeermân. Kuás te Robonaut vuolgâttičij ravvuid? Mondiet tot ij uuccâm taid latkišubbooht? Codex smietâi. Lâi-uv kostnii miinii ohjelmistemfeeilâid? Já puovtij-uv siäivummooduul muulsân mahtnii išediđ? Codex mielâst máhđulávt kale, mut ko ton puátkejeijee lâi ucedempiergásáin ucedum suullân uáinimettumin. 
- Váiván ucedempiergâs! Codex kaađâi já nahettij kieđâs lummosis. 
Ucedeijee tubdui tobbeen ain. 
Codex já eeji ilo lâi styeres, ko Robonautist poođij tiätumaašin šeermâ peht tiätu: 
- Valmâšin huksejum rakkeet kavnum! Valmâšin huksejum rakkeet kavnum! 
- Eeči! Eeči! Uđđâ rakkeet lii kavnum! Codex ilosmij. 
Mut forgâ suoi iävá innig lamaškin nuuvt iloliih ko kuuláin, maid tiätumaašin ain palijdij. Tot muštâlij kuhes ravvuid. Ravvuin čielgâi, et kavnum rakkeet lâi eennâmpáálu nube peln! Ij eisigin kostniigin sunnuu aldasijn! Rakkeet orroomsaijeen luuvâi Louisiana, Amerik! Mut kost immâšist tot Louisianakis lâi? Já rakettist lâi tuše monnjâuási, ige tast lam njune. Kost ton njune lâi? Vâi lâi-uv tast njune ollágin? 
Codex koijâdij iše tijmestis. Tijme čaaitij, et Kazachstanist Louisianân koolgâi jotteeđ ubâ kuhes pirrâmpeeivi, aainâs-uv eennâmpáálu liävttoin. Já tääl sun ooinij Robonaut iävtuttâm rakkeet-uv tiijmes peht. Ton moonjišuási lâi viällud huksimsajestis. Mihheen uđđâ rakettijd tot ij lamaš ulmui rekinistem mield: tot lâi huksejum 50 ihheed tassaaš, ige tot lam kuássin kirdám! Codex tijme skannaaškuođij rakkeet, vâi finniiččij ton teknisii oornigist pyereeb kove. 
- Hrr-hrr, hrr-hrr... tijme hurijdij miinut verd. 
- Neptunus V-rakkeet! O-Pollo 19-kirdemân uáivildum! tiätumaašin almottij. 
- Moottorijn šaddeh siähtáleh! Moottorijn šaddeh siähtáleh! 
- Rakettist tuolvâ sajeh! Rakettist tuolvâ sajeh! 
- Ruástum siäivummooduul! Ruástum siäivummooduul! 
- Cuovkkânâddâm huolâttâsmooduul! Cuovkkânâddâm huolâttâsmooduul! 
- Vuárkkáuásist omâs ässeeh, vuárkkáuásist omâs hrr-hrr-hrr- hrr-hrr... 
Tiätumaašin huurááškuođij já tájáskij. 
- Tot tot vala taan päärtist vááilui-uv! Codex vaaidij já smietâi, maid porgâđ. Oornigist taat rakkeet ij kale lamaš. 
Eeči-uv smietâi: 
-Siäivummooduulhân ij tarbâšâm innig siäivuđ maassâd eennâm oolâ. Mut killááččij-uv tot moonnâmmääđhi mahten? Já huolâttâsmodulist uáinojii motomeh luoddânmeh jo ulguubeln! Já maid koolgâi porgâđ omâs ässeigijn rakettist? Koolgâi-uv sii väldiđ fáárun vâi iskâđ vyejettiđ olgos? 
- Muulsânmaašin! Codex hoksái. 
Mulsânmašináin puávtáččij peessâđ rakkeet kuuvl já máhđulávt pieijâđ tom oornigân - jis peri sunnuu uđđâ rakkeet váiloo uásih kavnuuččii! 
Eeči ij iberdâm. Mielâttes stuorrâ rakkeet ij kuássin čavâččii mulsânmašinân! 
- Kandâ, vájáldit tien jurduu! eeči eeđâi já smietâi ain čuávdus. 
Tääl eeči eskin kuovllistij siäivummodulist leijee mulsânmašinân já omâttâlškuođij: 
- Tiäđáh-uv, Codex... Mulsânmaašin jotonpieijâmpuátkejeijee lii lappum! Tot aaibâs vissásávt lâi vala sajestis talle ko rakkeet puohtui ránnjágalaksist! Jyehi áinoo puállu tärhistui anonväldimkejâttâs ohtâvuođâst.. 
Codex koolgâi jotelávt smiettâđ, maid sun västidičij. 
- Hmm.. sun algâttij, mut ij peessâm vástádâsâstis kukkeláá. 
Eeči tuđhâškuođij mulsânmaašin pyerebeht. Sun kaavnâi puátkejeijee, mii lâi nuuvt ucce, et tom illá ooinij. Eeči arvâlij, et tot lâi toijum já kieđâvušâi punce meendu korrâ kieđáin. Ko eeči tom lihâttij, talle tot lopâlávt toijui já koočâi lättei. 
- Na vuoihân komovuođâ kuulhijdmeh! eeči tuikkodškuođij já ruotâškuođij lättest punce maajeeld. 
Enâmist lâi iimâš, ko puoh koočâi tuš oovtâ suundán. Nube tááhust uuccâm lâi tääl älkkeb. Mottoom ääigi ruotâdem maŋa uccâ punccááš kavnui-uv. 
Ton maŋa eeči usâstâlškuođij pargoniävuidis, moh iä lamaš eidu tast toppiimist. Siäivudijn toh lijjii lamaš rájumodulist, mii lâi luovânâm já tuššâm. 
Eeči lâi ton uáivilist, et mulsânmašinist ij liččii tääl mihheen aavhijd. 
- Mut ij tot häittidgin, jis muoi iskeen tom kevttiđ, Codex pahudij. 
- Tuotâ! eeči mieđettij já kuovlâi várugávt siäivummooduul laasâst olgos. 
Halli oroi lemin ain joskâd. 
- Mun moonâm tyejipiergâsijd uuccâđ! eeči meridij já nááđui modulist olgos. 
Codex paasij modulân já adelij tijmásis pargon usâškyettiđ uđđâ moottorijd. Já amahân te rakkeet tuolvâ soojijd puovtij putestiđ mahtnii? Puovtij-uv ruástum siäivummooduul saijeeđ já mááláđ? Já puovtij-uv huolâttâsmooduul veikâ hiccađ? 
Vistig Codex tijme ij kavnâm magarijdgin moottorijd. Mut motomij ucâmij maŋa tijme almottij, et moottoreh liččii! Tot tot eskin lâi-uv siev uuđâs! Toh lijjii tovlááh F1A-rakkeetmoottoreh, moh lijjii huksejum olmoošlii komovuotâohjelm várás. Taah F1A-moottoreh lijjii mottoom ráájust mut iä eidu rakkeet aldasijn. Taid koolgâi viežžâđ 600 kilomeetterid kukkeláá! Ij mihheen älkkees hommáid kale. 
Mut tieh moottoreh iä lam kuássin kirdám. Toimii-uv toh vala tommittáá, et pesâččij pááikán? Já mondiet toh iä lam kirdám, tom Codex halijdij tállân tiettiđ. Lijjii-uv toh moinnii naalijn piilán moonnâm vâi maht? 
Forgâ Codex tijme kaavnâi toos ohtâkiärdánis čielgiittâs: tallaah eennâm ässeeh lijjii ruđâttum já tondiet koskâldittám ubâ komovuotâohjelmis. Codex iberdij tállân, maggaar stuorrâ lukko eennâmässei ruđâttesvuotâ lâi lamaš Mánudáá huáđđoid! Sun lâi kuullâm, maht mottoom 50 ihheed tassaaš lijjii iđestâm povdiihánnáá kyesih Mánudâžân. Ránnjágaalaaks jotteeh kale lijjii elâččâm tyellittälli, mut et aaibâs nube-uv kuávlust potâlii huáđđooh... Taah huáđđooh lijjii siäivum Mánudáá nube pel, talle ko lâi lamaš mánudâšiiđeed. Sii vuájáán lâi juurrâm kuhháá ááimust, jeđe kyevtis láin luáštádâttâm Mánudáá oolâ vazâččiđ. Tot lâi-uv lamaš stuorrâ uuđâs já iimâš! Tot lâi peessâm meiddei Mánudáá uđđâsáid. Luhhoost taat huáđđookyevtis láin čápudâm uáli jotelávt Mánudáá aaseest. Já suoi láin cegâttâm Mánudâžân suámálii liipu-uv livârdiđ! Saahâ juuđij tast-uv, et kiinii ličij kavnâm mottoom omâs čiiŋâ-uv taan väzzeekuáhtá maŋa. Uđđâseh lijjii muštâlâm, et sunnuu maŋa lijjii puáttám motomeh eres-uv huáđđooh, mut sij-uv lijjii lappum siämmáá jotelávt ko taat vuossâmuš kyevtis. Kiinii toimâtteijeid lâi rekinistâm, et tágáreh kyesih lijjii oinum ohtsis 21. Já ton lasseen vala mottoom ohtuunis komovuotâskiijpâ lâi oinuustâm mut tot ij lam siäivum ollágin. Tot lâi tuš kirdám Mánudáá pirrâ jeđe lappum jotelávt uáinusist puohrâkkân. Tien vuájánist kale mudoi-uv urruu lemin maaŋgâmuđusiih teknisiih vädisvuođah. Mut eidu tääl taat Neptunus V-rakkeet, mii eidu lâi kavnum, lâi O-Pollo 19-nommâsâš. Tot oroi lemin museokálvu! Mut liijká tot lâi Codexkuáhtá áinoo tuáivu, aainâs-uv taan räi! Já Codex tiäđust-uv halijdij tállân tiettiđ, lijjii-uv eidu taah O-pollo-kirdemeh toh, moh lijjii talle lamaš Mánudáá kiksen. Mut eidu tääl tiet tutkâm koolgâi vyerdiđ. 
Tommittáá Codex vala oostâi jurdâččiđ, et ohtân suijân eennâm ässei ruttâvänivuotân lijjii vissásávt lamaš taah mielâttes tivrâs F1A-rakkeetmoottoreh. Toh lijjii lamaš ääigis pehtilumos já keppisumos kolgospuáldimamnâs kevttee mottoreh. Uánihâš tutkâmij maŋa Codex ooinij, et toh tuođâi lijjii vala-uv vuáimáluboh ko ovdâmerkkân sunnuu jieijâs uđđâáigásiih rakkeetmoottoreh: F1A-moottor uigâmvyeimi lâi 9,1 Meganewtonid, já ovdâmerkkân sunnuu jieijâs rakkeetmoottor uigâmvyeimi lâi tuše vááijuv 7 Meganewtonid. 
Codex lâi mahtnii jurduidis siste ko eeči poođij maassâd modulân. Tyejipiergâseh sust iä valagin lamaš. Enâmist puoh oroi tábáhtuumin tiätumašinij peht. Mut lâi sun liijká kavnâm maidnii mottoom pargopeevdi alne. Tot lâi táválâš lekkâpennâ! Maid tagaráingis tääl poorgâi? Já eidu tom eeči čiävlááht čaittâlij! Codex himettistij eeji kavnâm peenân mut väldiškuodij tom tuođânálásávt talle ko eeči nahettij tom potkânâm puátkejeijee rááigán. 
Já tot pennâhân kustoo išedij! Šoodâi tegu uđđâ puátkejeijee te!  Jis taat pennâčuávdus toimâččij, te pesâččij kuittâg olmâ sajan -  museokálvurakkeet kuuvl! Já nuuvt te ko pennáin punjâstij puátkejeijest, siäivummooduul šliäđguškuođij stuorrâ haalist. Muulsânmaašin huurái!  Pennâ poorgâi pargoos, eidu tegu eeči lâi-uv tuáivum! Já eidu tääl Codex ij smiettâm tom, et meiddei suu ucedemmaašin lâi porgâm jieijâs pargo. Mut ij eidu toin naalijn tegu ličij lamaš eidu taan tilán ávhálâš. 
Ko eeči lâi pennáin pieijâm muulsâmaašin joton, tiätumaašin pahudij: 
- Vaalmâš transformaation! Vaalmâš transformaation! 
Já uávdu lâi puoh vaalmâš transformaation: váháš áigáá keččin mooduul paifakkist lappui - aaibâs tego tot ij liččii kuássin tast lamaškin! 
Muu nieidâ čuážui uksâkozzâšist já moijái muččâdávt. Mun koijâdim, mondiet sun lâi nuuvt ilolâš. 
- Mun oskom et must lii rijjâpeivi puáttee vástuppeeivi. 
Muu mielâst tot lâi iimâš. Ij tot kolgâm mihheen rijjâpeeivijd leđe. Mut toos lâi jiärmálâš čielgiittâs: 
- Máttáátteijein lii talle pargojasko. 
- Jáá, na mondiet? mun koijâdim. 
- Tondiet ko sij halijdeh pyereeb päälhi. 
Ton maŋa sun luvâttâlâi aainâs-uv vittâ máttáátteijee, kiäh iä ton peeivi liččii pargoost. 
Muu nieidâ, kote ain šiäštá ruđâidis, pahudij: 
- Kale máttáátteijeid kulâččij pyereeb pälkki. 
Mun miäđuštim suu, tiäđust-uv. 
- Mut tuáivu mield sij iä finniiččii tom lasepäälhi aaibâs tállân, sun joođhij. 
Mun jiem iberdâm. 
- Na talle sij maneh jaaskon vel nube-uv tove. Mun finniim talle kyehti rijjâpeeivi. 
IV loho Tuáhtár Polaris  
1. Tuáhtár Polaris pargoost  
Tuáhtár Polaris lâi eidu algâttâlmin pargopeeivis. Sun keejâi kalendersis. Iđedist sust lijjii uđđâ astronautij tiervâsvuottäärhistmeh. Onne sun poorgâi oovtâst komovuotkuávdáá pänituáhtáráin. Ehidispeeivi sunnust pänituáhtáráin ličij astronautij škovlim. Piäiván čahhii vala motomeh eres-uv pargoh, moh lijjii čokkâšum tommit. 
Tuáhtár Polaris tieđij, et puoh astronauteh pollii tiervâsvuottäärhistmijn, veik suoi pänituáhtáráin iskáin leđe nuuvt ustevliih já nánnááh ko máhđulâš. Nube tááhust kale sun iberdij, mast taat palo šoodâi. Jyehi astronaut naaveer lâi peessâđ komovuotân, mut tohon ij kuássin vuolgâttuuččii kihheen tagarijd, kiäst ličij miiniigiin smavvâ vááduid. Snuolgânjunnijn-uv paasij enâmân. Sun muuštij oovtâ-uv tábáhtus, ko kiinii astronautijd ij vuolgâttum komovuotân tondiet ko suu perrust lâi lamaš joođoost čäcipuákku. Ij lam pyeri, et sun ličij puosâškuáttám komovuođâst. Mut nuuvt te keevâi, et taat astronaut ij finnimgin čäcipuáhu ige onnáá peeivigin lam tom puoccâm. Ij liijkágin veik tot lâi párnáitavdâ. Tuáhtárij pargon lâi ain toimâđ tuámárin já almottiđ, et kiinii peesâi máátkán - teikâ viärráámuu tááhust paasij Enâmân. Mut sunnuu mielâst ij Enâmist orodemgin mihheen hyenes čuávdusij lamaš. Mut kale suoi päinituáhtáráin láin kuohtuuh smietâdâm, maggaarsun tot ličij, jis komovuotân motomin pesâččij. Täälhân suoi porgáin siämmáá syergist já tuđháin astronautijd, nuuvt et kiitiätá mottoom peeivi. Mon kukken tot peivi talle jo lâi-uv, veik vistig sunnuu naharijn. 
Vádui kavnâm ij tiäđustkin lam tuáhtárist ige pänituáhtárist mihheen ilgâdvuođâid pic stuorrâ huolâ tast, et komovuođâst ij lam pääihi alne kihheen anemin huolâ astronautij tiervâsvuođâst. Jis tobbeen sattuuččij miinii, astronauteh kolgii jiejah mättiđ čuávdiđ puoh tiervâsvuotâčuolmâid-uv. Sij kolgii jiejah mättiđ ovdâmerkkân kiškođ paanijd, jis taggaar tooimân sattuuččij leđe tárbu. Já eidu taam pänekiškomtááiđu pänituáhtár koolgâi onne astronauttijd máttááttiđ. 
Eidu tääl tuáhtár Polaris jurdâččij oovtâ astronaut, kote lâi váháš äigi tassaaš maccâm Enâmân kuhes komovuotâmäđhistis. Sust lâi lamaš viärráás eennâmtavdâ: kumeštâs, pyellee liške, lođâspohčâseh já čäcipáálu stuárusâžžân puttânâm jyelgih. Tääl onne taat astronaut puáđáččij suu kuuvl tiervâsvuottäärhistmân. Mon immâšin já omâsin tot oroigin, et kiinii puovtij jieijâs rähis planetist já aassâmsajestis puáccáđ. Mut nuuvt tot tuše lâi. Já mon iimâš tot lâigin, et muáddi peeivi ton maŋa ko viärráámuuh vääivih lijjii puárránškuáttám, astronauteh ain sárnuškuottii tast et sij halijdii maassâd komovuotân. Talle kale ko sij lijjii pyecceeh, ohtâgin ij halijdâm kuussân eres sajan ko pááikán. Eidu tien viärráámuu tiileest riššoost eellim-uv lâi ain väädis já varâlâš, ko vorrâsuonah paifakkist vijđánii lieggâ čääsi vaiguttâsâst. Maaŋgâs vaidii et sijjân šoddii jámálgâddâm já uáivijorgálduv tobdoh. 
Mut ko tuáhtár puhelin čuojâi, sun ferttij sirdeđ jurduidis meddâl tiervâsvuottäärhistmijn. Eidu tääl komovuotâkuávdáást lijjii eres tiervâsvuotâhuolah. Sunjin lâi šoddâmin váhá suámálâš peivi, mut ijhân sun tast tiäđustkin vala tiättám maiden. 
Vistig tuáhtárân sooitij pargee vuástáväldimist. Sun koijâdâlâi siisâ puohtum astronautkuáhtá persovntiäđuid. Mottoom suujâ tiet toh vailuu, veik näävt ij kuássin lamaš ovdil tábáhtum. Tuáhtár mielâst tot lâi suámálâš. 
Mut siämmást sun hoksái: kale puohâi astronautij tiäđuh lijjii sii systeemist! Iä sist lamaš kiähkin omâs astronauteh! Saahâ ij tääl lamaš astronautijn ollágin pic kyevti omâs komovuothuáđđost. Mut nissoon vuástáväldimist ij adelâm piärán: pyecceiviäsust ij lam lope oovtâgin tipšođ, jis iä lamaš persovntiäđuh. Tuáhtár šuáhkádij já kočoi pyecceitipšoo moonnâđ keččâđ pyecceekuáhtá já siämmást iskâđ uážudiđ huáđđoi persovntiäduid-uv. Aainâs-uv noomâ já šoddâmääigi já čujottâs. Pyecceitáhádâsâst sun ij tuostâm nievdâđgin. Amahân te toh lijjii jyehi planettist jieijâs náál. 
Tastoo ko sun lâi kiergânâm puhelimest, čuojâi suu pargoviste uksâkiällugis. Pyecceiauto vyeijee kuovlâlij siisâ: 
- Addâgâs, tuáhtár! Lah-uv tun tietimin tast, kost já kiäin mii pyecceiauto lii joođoost? Munjin ij lah kihheen almottâm maiden. 
- Jáá, jiem mun kale lah kuullâm maiden, et kihheen ličij paifakkist puáccám. Mondiet tun tom koijâdah? 
- Na ko pyecceiauto lii lappum šiljoost. Mun kolgâččim tast tiettiđ, jis kiinii tain vuájá. 
- Jiem mun kale tieđe. Mun jiem lah vuolgâttâm kiännán kuussân. 
- Jáá, na tot lii kale iimâš. Kiisun te lii talle tain vyejilâm? 
- Jiem kale tieđe. Koijâdah-uv vala tálualmast? Sunhân parga olgon šiljoost. Jis sun ličij maidnii huámmášâm? 
- Na munba koijâdâm. Tuáivu mield tot auto ij lah suáládum. Mun jiem lam piejâm tom luukân. 
- Na poorgâ nuuvt. Mun kuulâm tastoo, maht te kiävá. 
Ko pyecceiauto vyeijee lâi moonnâm, oppeet čuojâi uksâsummer. Taan tove tobbeen lâi pyecceitipšoo. Sust eskin lijjii-uv saavah: 
- Huáđđookyevtis lává lappum! sun čielgij sohâlume čoođâ. 
- Lappum? Maid tun uáivildah "lappum"? 
- Suoi iävá lamaš innig vistestis. Laasâ lâi áávus! Suoi lává vuálgám kiäinusis! 
- Na vuoi hirmos! Sunnuu kalga tállân usâškyettiđ! Iäváhân suoi vissâ piergiittâl táválii ááimust aaibâs vala! 
- Mun suáitám aainâs-uv professor Puáhináávlán já váruttâm suu, tuáhtár Polaris meridij. 
Ige sun tiäđustkin puáhtám leđe vises tast, láin-uv huáđđookyevtis jo päikkimäđhistis komovuotân. 
Muádi miinut keččin pyecceiauto vyeijee kaačâi maassâd: 
- Tuáhtár Polaris, puáđi jotelávt! Tálualmai lii puáccám! Puáđáh-uv keččâđ, suu kalga tipšođ mahtnii. 
- Nuuvt vâi? Mii vaaivijd sust lii? 
- Mottoomlágán paifakkist puáttám mielâlihâttâs! 
- Jáá, lii-uv sun uáinám teikâ feerim maidnii epitáválijd? 
Tuáhtár kaačâi keččâđ Tálualmaa. Taat čuážui šiljoost čalmeh jurbâsin já vaaidij uáivis já čolmijdis. 
Tuáhtár moonâi suu kuuvl já tuđhâškuođij. 
- Sun lii hirmástum mastnii, čielgâsávt. 
Tálualmai čuážui jienâjávuttáá ige finnim sänegin njälmistis. Sun tuše šuáhkádâlâi suámálávt. 
Tuáhtár keejâi pirrâsis já ooinij pyecceiauto vuod sajestis. 
_ Tiehân tot pyecceiauto lii, sun eeđâi Táluialmai. 
Tálualmai nuáiguttij uáivis já viijmâg sárnuškuođij: 
- Tot --, tot --- vuojij. 
- Maid já kost vuojij? 
- Tot-- vuojij. Jiešmeidlist šiiljon! Tast ij lam vyeijee ollágin! 
Ko sun lâi tom muštâlâm te sun muttui vielgâdin muáđoinis já čokánij enâmân. 
- Lah-uv tun meendu kuhháá piäiváduvvâst porgâm? tuáhtár koijâdij. 
Tálualmai tuše puuštij uáivis. Siämmást sun čaaitij pyecceiauton. Já tuáhtár ooinij siämmáá ko sun-uv: auto vuolgij joton, murdettij ucánjáhháá jeđe orostij. 
- Huff, tuáhtár-uv hirmástâlâi. 
- Tääl mun tuálvum tuu siisâ váháš ááigán, sun eeđâi tálualmai. 
Jiešalnees tot toovâi sunjin olssis-uv pyere. 
Mut ij tuáhtárgin máttám autoääši tade eenâb čielgiđ. Tääl tot kuittâg lâi orostâm já oroi pisomin oovtâ saajeest, mii ihenis čielgiittâsâid toos talle jo lâi-uv. 
Mut tuáhtár kuittâg siisâ monâdijnis kuovllistij auto siisâ. Tobbeen ij oinum kihheen. Mu ko sun lehâstij autouuvsâ, peeŋkâ alne kale oinui miinii immâšijd. Tobbeen lijjii ruuđah! Lastikruuđah! Tuáhtár Polaris toppij taid kietâsis já jurâttâlâi taid kuhháá suormâidis kooskâst. 
- Komovuotâruuđah! sun iäpádâlâi. 
Ruuđâin uáinojii galakseh já sodâsteijee komovuotâhuáđđooh. 
- Amahân te ruuđáid láá teddilum teheliih huáđđooh, tuáhtár Polaris palijdij tálualmai ko laiđij taam siisâ. 
Suoi ervidáin, et lappum komovuotâhuáđđookyevtis láin mahtnii pyecceiauto lappum tyehin. 
- Mun tuálvum tuu váháš ááigán kähviviste sohvá oolâ vuoiŋâstiđ, sun pahudij tálualmai. 
Kale sun jieš-uv tuubdâi tääl, et miinii immâšijd olgon lâi eskin sattum. 
Já ko tuáhtár Polaris peesâi vuod pargovistásis, suu puhelin oppeet čuojâi. Taan tove suáittee lâi professor Puáhinävli. Suu uáppeeh lijjii jámálgâddâm já puáccám - tääl te koolgâi tállân puáttiđ! Já nuuvt Puáhinävli muštâlij vala moddijn saanijn luákkánâm seeinist, mii lâi ruápsááškuáttám imâšlávt, já nuuvt te luákkánâm pitáh lijjii paifakkist kirdeškuáttám pirrâpirrâ já kirdám sajasis puohrâkkân. Räigi seeinist lâi lappum. Mut ulmuuh lijjii suorgânâddâm já jámálgâddâm. Tuáhtár Polaris meridij vyelgiđ tohon jotelávt ambulans sáátust. Sun sooitij pyecceiauto vyeijee vala fárusis, já nuuvt suoi vuolgijn oovtâst. Já táálhân ambulans vuod juuđij, taan tove aaibâs muččâdávt. 
 
III Mooduul ucâmin  
1. Olgos pyecceiviäsust  
Codex kaivai olgos já ihástâlâi. Sun smietâi, mondiet Mánudáást ij puáhtám leđe áimukerdi, nuuvt et Mánudáá alme-uv ličij lamaš siämmáá muččâd já čuovjâd. Eeči vuod ij orroom uáinimingin alme. Sust lijjii nubelágán jurduuh. Sun jurdâččij kirdemkapsel, mon koolgâi tállân kavnâđ! Vistig-uv tondiet et tobbeen lijjii salatteh, moh adeliččii sunnui lase vuoimijd, ko Enâmist happi lâi čuuvtij ereslágán. Jis suoi Codexáin iävá pesâččii jotelávt pááikán, suoi iävá ij innig vuáháduuččiigin mánudáá ässen. Mudoihân kale sunnust ij lam mihheen huápuid puurâdmáin - suoihân láin purâdâm muáddi oho tassaaš Eennâm rekinistmij mield. Mánudáásthân tarbâšij purrâmuš tuše ohtii mánuppaijeest. Nuuvt et čuávuváá peivipuurâdmân lijjii vala kyehti Eennâm oho. Nubbe pyeri suijâ lâi tot, et suoi kolgáin peessâđ massâd komovuotân. Koolgâi tiettiđ, lâi-uv kapsel vala kostnii kavnâmist já tom, lâi-uv tot čavos vâi koolgâi-uv tom mahtnii tivoškyettiđ. Já kapselist lâi eennâmpuállu, mii koolgâi sunnuu išediđ. 
Eeči koijâdij Codexist: 
- Finniiččij-uv tuu kietâtijmijn ohtâvuođâ Robonautân? Eeči jurdâččij robotkieđâ. Tallehân Robonaut puávtáččij pieijâđ joton kuhes robotkieđâ já ton peht komovuotvuájánij uuccâmsysteem. 
- Tot lii kale šiev juurdâ, Codex movtáskij. 
- Tun lah čeepib tast ko mun, eeči pahudij. 
Codex smietâi mottoom ääigi jeđe eeđâi: 
- Mun iiskâm, jieččân jiermitijmijn. 
Suu jiermitijme lâi váhá tegu jiermipuhelin mut čuuvtij jiärmálub. 
- Mun finniiččim talle tast tijmásân tiäđu. Já mudoi-uv tot puávtáččij macâttiđ ovdebáá tile tegu tot lâi. Nuuvt et munnust ličij vuod raakeet. 
Já nuuvt Codex rosâškuođij. Signaal lâi aalgâst hiäju. Tijme uusâi já uusâi ige kavnâm maiden. 
- Mun iiskâm vala nubenáál, Codex eeđâi. 
- Puorijn luhhoin kieđáin finnee joton tiätumaašin, mii vuod uáiná kost rakkeet lii. 
- Signaal lii hyeni, Codex palijdij. -Tot puátá nuuvt kukken. 
Mut siđhes irâttem maŋa signaal liijká poođij! Tiijmest suoi oinijn čielgâsávt kapsel orroomsaje. Tot lâi kyevti kilomeetter keččin pyecceiviäsust, mottoom haalist. Tääl te koolgâi uáli jotelávt tohon peessâđ! Ličij älkkee čuávvuđ tiijme adelem ravvuid já tipteđ kártá ávusin monâdijn. 
Codex iberdij pyereest eeji huápu. Sust-uv lâi jiešalnees huáppu pááikán. Sust lijjii Mánudáást skipáreh, já sii kuuvl sun halijdij, veik Eennâm lâi-uv nuuvt muččâd. Sun lâi kale koccáámis maŋa vuolgâttâm skipárijdis sajeviestâ já ton peht muštâlâm, kost suoi ejijnis láin. 
- Ha-ha-ha, lâi mottoom suu skipárijn västidâm. Ij čielgâsávtkin oskom suu. Mut kii skipárijd tot lâi, tom Codex ij näävt kuhás puáhtám uáiniđ. 
Codex mielâ teedij enâmustáá tot, et sun ij uáinám Perdix. Eidu suu Codex enâmustáá ahevušâi. Perdix lâi sunjin čuuvtij eenâb ko tuše kii peri nieidâid. Tast, lâi-uv sun ihástum Perdixân, sun ij lamaš aaibâs vises. Mut sun oskoi, et taat Eennâm mätki tovâččij Perdixân mottoommuđusii vaiguttâs. Tot puovtij vaiguttiđ kyevtináál. Sun tuáivui, et Perdix anaččij suu stuorrâ sáŋgárin já ruokkâdin taan määđhi maŋa. Mut nube tááhust Perdix saatij anneeđ Codex meiddei maailm viärráámus káigán já räigiuáivin. Mast tom tieđij. Nieidah lijjii motomin váhá ervidmettumeh. 
- Kandâ, muoi kalgeen vala puurrâđ saalaatloostâid! eeči cuuvnâi Codex nievdâmist. 
- Hmm, Codex mulijdij. Sun ij lam vises, išedii-uv saalaatloostah ollágin. Mut ij tain vissâ mihheen hyenes vaiguttâsâidgin lamaš eidu taan tiileest. Suoi kolgáin peessâđ juolgijdis oolâ já jotelávt maassâd komovuotân. Mast tom tieđij, jis veik tuáhtár Polaris já suu išedeijeeh liččii moinnii naalijn varâliih? Ustevlâš tot tuáhtár taan räi lâi kale lamaš. Mast tomgin tieđij, luáštáččij-uv sun sunnuu vyelgiđ. 
Eeči kuáivui majemuid saalaatloostâid lumostis. Sun keigij Codexân oovtâ já vaaldij jieš loopâid. 
- Luhhoost taah pottii fáárun! eeči ilodij. 
Taan tove suoi njielâstáin loostâid čassijn. Siämmást suoi puovttijn vala ohtii leškiđ čääsi já uáiniđ maht tot kuulgâi vuáluskulij ige sodâstâmgin stuorrâ puljârin ááimun. Já nuuvt keevâi, et saalaatloostah adelii sunnui tállân naavcâid. 
- Keejâ, mun puávtám čuážžuđ já väldiđ laavhijd, Codex rammui váháš áigáá keččin. 
- Pyeri! Nuuvt mun-uv, eeči ilodij. 
Já ko väzzim luhostuuškuođij ain pyerebeht, suoi vazâččáin pirrâ pyecceiviäsu viste. Tääl sunnust lâi paifakkist čuuvtij älkkeb vuoiŋâđ. Suoi láin vuáháduumin Enâmân! Codex vuoiŋâi kieŋâlávt siisâ já olgos . Sun orostij stuorrâ laasâ oovdân já ooinij, et tom puovtij lekkâđ. Nuuvtpa sun lehâstij tom. Suu njunán poođij imâšlâš opsâ. Monnii suujâ tiet sun vistig jurdâččij 67P-koomeet oopsâ, moos sun lâi eskin palij uápásmum. Jis Codex ličij tubdâm känemoonijd tegu olmooš Enâmist, sun ličij čielgim, et 67P-koomeet haajâ lâi tegu kuocâmonij haajâ. Mut ij sun lam kuássin kuocâmoonijd uáinámgin. 
Mut taat haajâ Enâmist, mon sun tääl oopsij, lâi čuuvtij eresmuđusâš. Tot lâi arve opsâ. Mut arve Codex ij tiäđustkin tubdâm já tondiet sun ij haajâgin tubdâm. Komovuođâsthân ij kuássin arvam. Puoh ääših Enâmist lijjii ommâseh sunjin. Toos-uv sun kaartâi uuccâđ čielgiittâs, ko arvekuáškánjâšah kočâdii vuálos almeest. Moh lijjii "arvekuáškánjâšah"? Já maid merhâšij "vuálos"? Siämmáánáál toos, mondiet Enâmist oorvij já kost arve poođij. 
Codex keejâi ain olgos já ihástâlâi. Tääl ferttij leđe Enâmist peivi ko lâi čuovvâd. Nuuvt Codex aainâs-uv arvâlij. Kukkeláá sun ooinij värivieltijd já täbbiláá kuhendâlâs tiŋgijd. Suu tiijme mield taid kuččuu muorrân. Tagareh iä komovuođâst šoddâm. Tobbeen lijjii tuše kraattereh já kovjâ, mast lâi meetaalhaajâ. Tääbbin kuácceeh lijjii pecimuorâin tegu suámáliih ruáhih te, já iimâš kale, tain lijjii ivneh ubâ ääigi. Mut lostâmuorâi tile lâi čuuvtij surgâdub. Toi loostah šoddii ohtii ivveest já kuocâgii ain masa jo siämmáá jotelávt. Já suámálumos lâi tot, et lostâikuocâgâmäigi hogâttâlâi puohâid keččâđ tien immâš. Ivnááhhân toh loostah tiäđust-uv lijjii já toin naalijn muččâdeh. Toos sun kaavnâi hävskis noomâ-uv: ruške. Já tääl tot äigi eidu lâi. 
Codex halijdij tállân tiettiđ eenâb Tellusist. Tääl sun tieđij, et eres-uv planetijn lâi eellim! Já tom tiäđust-uv koolgâi peessâđ dokumentistiđ. Maht taah Eennâm huáđđooh ellii? Kost sij assii já magarijn viäsuin? Lijjii-uv sist-uv raketteh teikâ mottoom eres vuájáneh? Magareh uđheh sist lijjii? Codex tiätuniälgán ij orroom puátimin loppâ. 
Mut eeči aalgij jo váhá huttoođ: 
- Ovdilgo tuáhtár Polaris poođij maassâd, suoi kolgáin čápudiđ pyecceiviäsust! 
Já várugávt suoi kuárŋoin pyecceiviäsu loonjâ ávus laasâ peht olgos. Sodâstem Enâmist ij mahten luhostum. Kapsel luusâ koolgâi tääl tállân peessâđ! Tast koolgâi finniđ vala kirdee raakeet! 
Robonaut poorgâi pyereest pargoos já čaaitij sunde, kuus kulij Codexkyevtis eijijn kolgáin vyelgiđ. 
- Tuohukulij, Codex čaaitij. Sun čaaitij máádás. 
2. Suámáliih vuájáneh  
Codex já suu eeči kejâdáin pirrâsis pyecceiviäsu šiljoost. Tääl te koolgâi meridiđ, maht rakkeet kuuvl koolgâi vyelgiđ. Codex tijme čujottij ain máádás. Asettes juolgijgijn väzzim ij luhostum nuuvt pyereest. Enâmist tiädduvyeimi väividij, ege sunnuu jyelgiteehih lamaš siämmáá nanoseh ko Eennâm ässein. 
Codex kiddij huámášumes seiniroobdâst leijee steligân. 
- Tie liččii tuolmâmpyeráh, luoihâtteen-uv muoi taid? sun eeđâi. 
Pyeráh lijjii mudoi aaibâs siämmáámuđusiih ko komovuođâst-uv, mut ovttáin iäruttâssáin: táin pyeráin lâi čokkámstuálppu. Komovuođâst tom ij kuássin tarbâšâm. Čokkám ij mudoigin komovuođâst liččii luhostum stuálpu alne. 
- Toh láá luuhâst, eeči eeđâi ko lâi tutkâm pyeráid váhá pyerebeht. 
- Lukkâ ij lah mihheen vädisvuođâid, Codex västijdij já teddilij tijmásis. 
Siämmást lukkâ lekkâsij muádi pyerást. Codex teddilij vala nube kerd tijmásis, já pyeráh monnii uđđâsist luukân. 
- Mahtsun jis váldáččij tuoid čokkámstuálpuid luovâs? Codex iävtuttij. 
- Toh pyeráh sättih leđe kiännii omâdâh, eeči pahudij já smietâi, ličij-uv liijká pyereeb tipteđ čokkámstuálpu leđe sajestis. Toos lâi vissásávt miinii suujâid, et pyeráin lâi tääbbin čokkámstuálppu. 
- Naa, iän muoi talle vääldi taid, Codex meridij. 
- Tuođee liččii kale mučis šleđgâpyeráh, sun čujottij. 
Eeči ooinij meetaalvuájáán kukkeláá pyecceiviäsu šiljoost. Ton siijđost luuvâi "Pyecceiauto". 
- Mutâ muoihân láán vala váhá tego pyecceeh, ko muoi láán lamaš pyecceiviäsust, eeči meridij. 
- Njuškiiba sáátun, sun kočoi kaandâs. 
Nuuvt suoi nááđoin pyecceiauto kuuvl já pajanáin toos. Ton uuvsah lijjii áávus. Eeči čokánij vyeijee sajan. 
- Taatpa lii-uv eromâš vuájáán, sun mieđettij já usâstâlâi, moin naalijn tom koolgâi finniđ joton. 
Viijmâg sun kaavnâi jotonpieijâmpuálu. Tast koolgâi teddiliđ, já nuuvt te moottor kevâškuođij. Čovduuh uáinojii tast paaldâst. 
- Jotá-uvsun taat vuájáán tego rakkeet? eeči smietâi mut iäpádâlâi kale. Tot ij lamaš rakkeet hámásâškin. 
Codex vuod roosâi tijmijnis: 
- Eeči, taam vuájáán kočodeh tääbbin auton. 
- Jáháh, eeči movtáskij. 
- Já mušte, et tääbbin lii uálgispeln já čižeppeln, moh komovuođâst váiluh! Tääbbin kalga vyeijiđ uálgispeln. 
- Takkâ kandâ, kijttoseh! eeči eeđâi. 
Mut eeči ij lam ollágin hárjánâm autoin vyejimân ige máttám kevttiđ muulsânijd. Rakkeet kale lâi ain automaatlâš. Nuuvtpa sun keevtij autost eidu tom muulsân, mii tast eidu talle lâi alne. Tot lâi oovtiš, nuuvt et auto ij nuuvtkin jotelávt jottáám. Sun ij teddilâm juhhoost ollágin. Tondiet auto cancostij motomijd meetterijd ovdâskulij jeđe čaaskâi toos. 
- Taatpa lii suámálâš sáttu, eeči huhkádij já starttai auto uđđâsist. 
- Luuvâba tun, et magareh taah kulmâ tuolmân tääbbin vyellin láá, sun koijâdij Codexist, ko sun iäpádâlâi, et váddu lâi tobbeen. 
Já Codex luuvâi: 
- Uálgispeln lii kaasu. Tast ko tuolmâst te auto lasseet liävtu. 
- Koskâmus lii koossân. Tast ko tuolmâst te auto ooroost. 
- Aaibâs čižeppeln lii jukko. Juhhoost ko tuolmâst te talle puáhtá muulsânijd mutteđ. Já sun keejâi vala, kogo muulsâneh lijjii. 
- Toh láá taan stáágu tyehin, Codex čielgij já čaaitij stáágun. 
- Jáháh, váhá tego rakkeet stivrimstággu, eeči arvâlij já smietâi, maht tot lâigin ko lijjii čižeppeln já uálgispeln. Kost tohkis sundeh lijjii? 
Rakkeetkirden eeči lâi kale maailm čepimus mut autovyeijen sun lâi čyerbis hárjuttâllee. Mut ko sun irâttij, sun liijká finnij muulsânijd moinnii naalijn toimâđ. Auto ij kuittâg tottâlâm aaibâs tego eeči lâi halijdiđ. Tot njuskoi já cancoi uáli jo suámálávt pyecceiviäsu luodâ mield váldumaađij oolâ. Ige sun mahten korrâsávt vuáijám. Kuuloold mätki kuittâg ovdánij. 
- Te, jorgeet tyebbin čuávuváá ratkuuttuvvâst čižeppel! Codex kočoi. 
Eeči ij tiättám, maht sunde koolgâi čäittiđ autoin. Sun ij tiättám puoh stááguid. Ige sun valagin muštám, mii lâi čižeppeln. Codex muštottij suu. Sun lehâstij auto laasâ, uuigâi kieđâs olgos já čaaitij jorgettemsunde kieđâinis, kuhás káátu oolâ. Tääl auto jorgettij čižeppel. 
Codex teddilij monnii puálust, já talle kulluuškuođij hirmos larmâ - suullân siämmáámuđusâš ko eskin lâi lamaš sunnuu rakettist enâmân kirdedijn. 
- Vuoih, ij oppeed! eeči párgádij. 
- Kuus te taat vuájáán munnuu täälgis tuálvuškuát? eeči hirmástâlâi. 
Mut auto vuojij ovdâskulij tego táválávt-uv, tuš piilih njurgon. 
Luodâ oolâ ittii eres-uv siämmáámuđusiih vuájáneh, mut toh iä larmâdâm mahten, pic vuoijii tuše. Toh adelii ustevlávt luodâ sunnuu larmâdeijee vuájánân mut vyeijeeh keččii kale suámálávt. 
- Taat ferttee leđe mahtnii spesiaalvuájáán ko taat lii pyecceiauto, eeči smietâi. Kalehân komovuođâst-uv pyecceid jođettii mut iä kuássin taanhámásijgijn vuájánijgijn. 
Eeči molsoi muulsânijd čyerbiht, já auto njuškoi já tuárgistij. Ige eeči tastkin tiättám, mon peln luodâ sun koolgâi vyeijiđ. 
- Uusâ tun vala tijmestâd vyeijimpele luodâst, sun kočoi Codex ko vájáldutij tom-uv. 
Mut tom ij tarbâšâmgin uuccâđ. Sun ooinij ovddiibeln mottoom eres vuájáán vyejimin ovddiibeln. Tot lâi ulmui uáinust uálgispeln luodâ. Nuuvtpa eeči-uv poorgâi siämmáánáál. Já toin naalijn jieijâs tieđehánnáá sun vuojij olmâ peln luodâ. Mut liijká suu njuškoo já canccoo vyeijimstijlâ lâi uáli jo epitáválâš uáinus. 
- Te čuávuváá ratkuuttuvvâst muoi kalgeen jorgettiđ uálgispel, Codex ravvij ko luuvâi kártá. 
- Uálgispel? eeči imâštâlâi. 
Sundemerkkâ ij valagin kavnum. 
- Leehâst tun laasâ já čääiti kieđâinâd sunde! sun ravvij Codex. 
Codex vuod leehâi jieijâs pele laasâ já uuigâi kieđâs olgos. 
- Kale tánávt-uv mooduul kuuvl piäsá, eeči ilodij. 
Siämmáá ääigi Codex lâi kavnâm mottoom puálu, moin larmâdem čaaskâi. Eeči lâi hiälputtum. Sun ij halijdâm innig oovtâgin lasepäärti moingin vuájánáin! 
Mottoom čyeđe meetter njuškom maŋa auto poođij stuorrâ šiiljon. 
- Vyeje tuon rakânâs kiäčán! Codex ravvij eejis. 
Já eeči stivrij auto tohokulij. 
- Ooroost taas! Codex eeđâi sunjin. 
Eeči kale iiskâi orostittiđ auto, mut tot ij luhostumgin nuuvt pyereest. Sun teddilij vahâgâsâst kaasutuolmâmist ige kosânist! Auto tiäđust-uv hurgettij ovdâskulij. 
- Išediđ! eeči huuihij. 
- Orostit! Codex čuorvij. 
Auto orostij jiešmeidlist ko tot puŋkkái rakânâs siäinán. Siämmást seeinist luákkánij stuorrâ pittá. 
- Vuoi ij, eeči hirmástâlâi. 
- Maht tunjin keevâi? eeči koijâdij kandâstis. 
- I- ij mahten, Codex pahudij já tuše keejâi, et suu tiijmán ij lam keevvâm mahten. 
Eeči-uv lâi aaibâs oornigist - nuuvt oornigist ko kyevti suoččâm maŋa jo puovtij leđe. 
Suoi kuohtuuh smiettáin, et taat suoččâm sulâstitij sunnuu siäivum Eennâm asan. Tot tubdui aaibâs siämmáá korâsin. 
Tääl te suoi kolgáin peessâđ autost olgos! Mut tot ij lamaškin nuuvt älkkee. Siäinánvyeijim keežild pyecceiauto ovdâuuvsah iä lekkâsâm. 
Auto njune lâi ružâgâm já kuohtuuh ovdâuuvsah lijjii punjâgâm. Vyeijee uksâ lekkâsij tuše ucánjáhháá, já sátulii peln ovdâuksâ ij lekkâsâm ollágin. Uálgispele ružže lâi viärráb ko čižeppele. Codex pulttâsij tyehipeeŋkâ oolâ já tobbeen läädist pyecceesapilâsâi oolâ já toin naalijn peesâi pyecceiauto monnjâuuvsâ kuuvl. Sun lehâstij tom. Eeči ruotâi suu maajeeld. 
Tääl koolgâi kale jotelávt peittâdâttâđ kuusnii! Amahân te kiinii forgâ puáđáččij olgos keččâđ tággáár puŋkkâs? 
Siämmást suoi oinijn, et auto njunán lijjii ittáám viehâlágán juárŋih. 
- Vuoihân komovuođâ kuulhijdmeh, eeči palijdij. 
- Muu tiijme mield munnuu kapsel lii tyebbin siste, Codex čaaitij siämmást ko čuávuškuođij pálgá aldemui miestui tuáhá mut liijká orostij já vuordij eejis. 
Eeči čuážui vala šiljoost rakânâsviste paaldâst já juuđij várugávt pirrâ pyecceiauto. Sun huámášij vala lase puohlágán repčuumijd. Sun suorgânij já smietâi, moin naalijn taidgis koolgâi tivvoođ. Mut Codexist lâi toos šiev iävtuttâs. Sun almottij: 
- Eeči, tiäđáh-uv! Mun lam eidu finnim pyereeb ohtâvuođâ robotkietân! Tääl muoi pyehteen komovuottiättur peht olášuttiđ tábáhtuumijd jorgoppelij! 
- Jáá, naa --, eeči algâttij, mut movtáskâm kandâ joođhij: 
- Eeči, jis mun ohjelmistám tiätumaašin nuuvt et muoi macâtteen pyecceiauto tien nube šiiljon? Talle vala ton verd et tot šadda aaibâs ovddii tilásis? 
- Na pargeen nuuvt, kandâ! Pargeen nuuvt! Tot lii šiev čuávdus kale. 
Já siämmást ko suoi nááđoin kukkeláá, Codex rosâdij ain kietâtijmijnis. 
- Te, tääl tot luhostui! Codex ilodij. 
- Hirmâd pyeri, eeči movtáskij. 
Codex ohjelmistem tuođâi-uv išedij! Pyecceiauto starttai jiešmeidlist uđđâsist. 
- Hei, vyerdlist! eeči huikkái. 
Suu mielâst oroi unohâssân uáiniđ nuuvt cuovkkânâm auto. Sun kuáivui lumostis motomijd komovuotâšlaantijd já piejâi taid stivrejeijee stoovli oolâ sajanmáksun. Koolgâihân ucánjihhii lááigu mäksiđ auto luoihâtmist. Já ko sun lâi tom porgâm, sun lâi moinnii naalijn hiälputtum. Mut ijhân sun tiäđustkin puáhtám leđe vises tast, et tohhejii-uv siämmááh šlaantih máksun meiddei Enâmist. Ránnjágaalaaks várás ain koolgâi lonottiđ ruuđâ, já tot lâi mottoomnáál váiváá. Majemustáá stuorrâ lonottum summe lâi lamaš uđđâ rakkeet uástim ohtâvuođâst. 
Já ko sun lâi pieijâm ruuđâid sajanmáksun, sun peškâlij pyecceiauto uuvsâ kiddâ. Codex teddilij kietâtijmásis, já nuuvt te auto kevâškuođij. Tot vuojij vistig tyebbiláá jeđe jurgâlâdâi. Siämmáánáál ko puáđidijn-uv, tot vuojij njuškon. Tot cancoi mottoom máđháá jeđe vuod orostij. 
- Jáhá, taat ij aaibâs tievâslávt toimâmgin, Codex pahudij já piejâi tiätumašinis uđđâsist joton. 
Já talle kale tábáhtuuškuođij. Pyecceiauto starttai jiešmeidlist vala uđđâsist jeđe cancoškuođij luodâ mield pyecceiviäsu kulij. Tot moonâi hitásávt mut vissásávt. Forgâ tot lappui uáinusist. 
- Na tääl tot moonâi, eeči šuáhkádij já lâi tutâvâš. 
Suoi Codexáin kuuláin auto larmâdâs njuorgomin. 
- Vuoih! eeči hirmástui já smietâi jo, monâččij-uv taan larmâdâs keežild miinii aašijd puástud. Mut nuuvt ij orroom taan tove kevâmin. 
Viäsu nurkke kale paasij taggaar tilásis ko paasij - ton tivvoom lâi sierâ kolgâđ ohjelmistiđ. Tom Codex ij eidu taan tove lam šoddâm jurdâččiđ. Já nuuvtpa sun rosâškuođij nubbijn ohjelmistmáin, main puovtij nurhegis tivoškyettiđ. 
Mut nurhe tivomân ij lamaškin äigi. Paifakkist suoi kuuláin, et Eennâm huáđđooh puáđeškuottii šiiljon. 
3. Mooduul kuuvl  
-Kogobeht tot poŋkkái? puárásub huáđđoo omâttâlâi. 
- Tääbbin kostnii tot jienâ kullui, kiinii nuorâbijd västidij sunjin. 
Mut puárásub Eennâm ässee ij orroom kulâmin ige reagistmin ko sun siämmást tuuđhâi já kejâdij pirrâsis nuuvt intensiivlávt. 
- Professor Puáhinävli! nuorâb huáđđoo kočoi. 
- Jáá, hmm--. Maid? 
Já nuorâb huáđđoo kiärdui vástadâsâs. 
- Jáá, te pyeri! Tyebbin vâi? Na tallehân mij moonnâp tohongis tutkâđ, professor meridij. 
Eeči culijdij Codexân: 
- Professor Puáhinävli! Tie sun lii! Susthân tot Eennâm tuáhtár sáárnui-uv! Tääl muoi láán aaibâs olmâ saajeest! 
Codex culáiditij: 
Lii-uvsun tot professor kiinii vijses huáđdoid? Sun vissásávt kale tiätá, kost munnuu kapsel lii! Manneen-uv koijâdiđ sust? 
Eeči iäpádâlâi: 
- Oroba vistig! Smietteen váhá! 
Professor Puáhinävli moonâi eres huáđđoigijn táálu nurhe tutkâđ. Sun pallâguođij: 
- Vuoihân maailm stuárráámuuh meteoriiteh! Tääbbinhân lii masa jo räigi seeinist! Stuorrâ pittá seeinist lii luákkánâm! 
Seinipitáh lijjii ain enâmist. Professor komárdui taid tutkâđ: 
- Kávnoo-uvsun tääbbin kooskâst kostnii meteoriit? Vâi lii-uvsun tääbbin tábáhtum miinii eres luhottesvuođâid? 
Siämmáá ääigi Codex lâi kiergânâm ohjelmistmist. Luákkánâm seini paifakkist ruápsááškuođij, já siämmást kullui váhá suámálâš njurgomjienâ. Tastoo enâmist leijee seinipitáh kirdâččii sajasis, ohtâ nube maŋa. Professor keejâi uáppeidiskijn imâštâlân, já sij illá uskuu čolmijdis. 
- Vuoih! Išediđ! uáppeeh huhkádellii já koijâdii professorist, mii immâšijd tobbeen tábáhtui. 
Professor lâi masa jo vises, et taat ferttij leđe miinii peinijáid, teikâ ucemustáá miinii suámálijd naharijd. 
- Mun illáeleškuáđám, uáppeeh väidiškuottii vuáruttuvâi já jámálgâddii, kyeimi kyeimis maŋa. 
Professor Puáhinävli ij nuuvtkin suorgânâm ruápsájeijee seeinist pic uáppeidis hyenes niärváin. 
- Tij kustoo kolgâvetteđ hárjániđ vuáimálub tiettuutohâmân, sun palijdij jeđe vuolgij siisâ suáittiđ pyecceiviäsun. 
Sun halijdij, et Tuáhtár Polaris puáđáččij keččâđ suu jámálgâddâm uáppeid. Mut tego táválávt, professor Puáhinävli lâi läpittâm puhelimis. Sun vuolgij siisâ viežžâđ tom. Sun mulijdij ohtuunis: 
- Tot kale vissâ lii pááccám laboratorio peevdi oolâ. 
Já siämmáá ääigi nurhe tyehin Codexkyevtis eijijn oinijn čiččâm jámálgâddâm uápped já oovtâ siisâ láppojeijee professor. 
- Jieh-uvgs tun puáhtám tain konstáin vyerdilistiđ? eeči culáiditij Codexân. 
- Addâgâs, mut roobootkietâ tuáimá vala váhá jieijâs aigijn, Codex västidij. 
- Ij aaibâs reaalääigist, naa, eeči huhkádij. Sun-uv lâi jierestum seeini uáinojeijee tivomist. 
Mut eeči ooinij tast siämmást meiddei máhđulâšvuođâ: 
- Tääl! Tääl te muoi pesseen jotelávt mooduul kuuvl! Puáđi, jotelávt, sun avžui kaandâs. 
Suoi kuovllistáin laasâst siisâ maašinhaalin. Mooduul oinui lemin tobbeen! Tot lâi vala monnjâkááry alne, nuuvt et tot lâi eskin palij tolvum tohon. Ige siste lamaš vala kihheen. Jieijâs tijmijn Codex lehâstij maašinhaali uuvsâ. Mooduul lâi tääl aaibâs sunnuu ooláádmuddoost! Täälhân puohâin lâi eeti ko uáppeeh lijjii jámálgâm, nuuvt et tääl ličij kuittâg mottoom muudon ráávhu maašinhaalist. Já sii iše kale tommittáá ájáničij. Suoi nááđoin siisâ maašinhaalin. Tot lâi hirmâd styeres, nuuvt et tohon ličij älkkee čiehâdâttâđ-uv, jis taggaar tárbu iđáččij. 
- Tääl jotelávt modulân! eeči ravvij. 
Luhhoost ton luŋkká lâi áávus. 
- Muoi kalgeen teddiliđ eennâmpuálust! Tääl kalga vuolgâttiđ etisignaal! Tegu morse-alfabeet! 
Já Codex teddilij eennâmpuálust - taan tove ton tuoivust et kiinii kostnii sunnuu eđe kulâččij já et suoi eijijn pesâččáin jotelávt päikkimáátkán. Eennâmpuálu čuovâ šliäđguškuođij. Forgâ škájánist kulluuškuođij vistig šuuđám já ton maŋa visásmittem: 
- Piäluštem Enâmist aktivistum! 
- Piälustem Enâmist aktivistum! 
Codex tiijmán poođij tiätu, et Robonaut lâi porgâškuáttám. Tot lâi ucâmin ravvuid rakkeet huksiimân. Toh vuolgâttuuččii forgâ siäivumkapsel tiätumašinân. 
Taat puoh adelij Codexân já suu iäčán tuoivuu. Amahân te suoi motomingin, mahtniigin pesâččáin pááikán. 
Já čuávuvâš pargon sunnust lâi salattij uuccâm. Mut paifakkist eeči muuštij, et salatteh lijjii-uv vyerkkejum njunemodulân, mii lâi koččâm sáátust já tuššâm. 
- Vuoi sotepittá, eeči tuikkodij. 
Mut ko sun tuuđhâi mooduul lättee, sun ooinij, et Codex lâi kočâttâm muáddi loostâ lättei, vissâ vahâgâsâst. Tot lâi positiivlâš äšši. Mudoi suoi kartâččáin vala uđđâsist tuáhtár Polaris äššigâssân. 
II Enâmist  
1. Meteoriitij miäcásteijeeh  
Tast aldasijn, kuus Codexkyevtis eijijn láin eskin siäivum, ij tiettum vistig ohtâgin Eennâm ässee. Mut forgâpalij, muádi tiijme siste, tobbeen lijjii iäráseh-uv joođoost. 
Professor Puáhinävli vaazij njunošist, lovmat uápped vala suu maajeeld. Väzidijnis sun čievžâdij tyebbiláá enâmân kočâdâm suáhiloostâid. Toh lovdii unohávt uáinus enâmân. Tego ain, professor toolâi jođedijnis-uv luvâldâllâm. Taan tove sun muštâlij meteoriitij jiešvuođâin. Meteoriitijdhân sun lâi-uv uáppeidiskijn ucâmin-uv taan määđhist. 
Professor čielgij: 
-   Tot kirdee tullâpállu, maid mij muáddi tiijme tassaaš ooinijm luvâldâllâm ääigi, sáttá leđe Mánudáá kuávlust koččâm meteoriit. Tego tij jiejah-uv ooinijd, mij lep jotelávt pastam selvâttiđ ton kirdemrađe uáli tárkká. Ige tot liččii mihheen immâšijd, jis tot kavnuuččij veik kostnii tääbbin aldasijn. Meteoriiteh láá siämmáámušusâš aamnâs ko mii rähis Tellus-plaaneet-uv. 
Professor kejâstâlâi pirrâsis mut ij orroom aiccâmin maiden epitáválijd. Áinoo epitáválâš lâi meendu vyeligâsâst mottoom rissepittáást hiäŋgájeijee evni, mon sun faškâstij tyebbiláá muáđoidis oovdâst. Nuuvtpa sun joođhij luvâldâlmis, veik kale suu uáppeeh taam mainâs lijjii ovdil-uv suullân čuottii kuullâm já mattii tom paajeeld: 
- Jiešvuođâidis tááhust meteoriitijd puáhtá jyehiđ kuulmâ juávkun: keđgijd, ruovdijd já keđgiruovdijd. Váldu-uási meteoriitijn puátih asteroidstielâsist Mars já Jupiter kooskâst. Mut meiddei Mánudáást já Marsist vuálgám keđgimeteoriiteh láá uáli tobdoseh. Meteoriitijd tutkâmáin lii meiddei lamaš máhđulâš selvâttiđ piäiváškode ave. Tot lii täi arvâlusâi mield 4 568 miljon ihheed puáris. 
Já professor joođhij: 
- Lamhân mun muštâlâm tijjân tast, mon häämist meteoriit puáhtá kavnuđ? 
- Kale tun lah, mottoom uáppee västidij. 
Mut professor ij tom kuullâm. Nuuvtpa sun joođhij paalijdmis: 
- Tääl ko mij lep vorâs meteoriit ucâmin, te lii pyeri mušteđ, maggaar häämist meteoriit puáhtá leđe. Tot puáhtá siäiluđ čavosin teikâ tot puáhtá muttâniđ-uv puohrâkkân. Tot puáhtá vuáijuđ enâmân teikâ pääcciđ eennâm asan toin naalijn et tot leggist vala enâmijd jieijâs pirrâ. Tot puáhtá meiddei kuhmáđ enâmân toin naalijn, et tot njuškee já kuáđá njuškimkyepi, mon paaldâst tot talle kávnoo. Motomin vuod ij pääsi maggaargin luoddâ uáinusân, jis meteoriit lii timásub. 
Paifakkist ohtâ uáppein movtáskij: 
- Professor, professor! Keejâba! Tääbbin láá muorah viirrâm suámálávt! 
Já nuuvt toh tuođâi-uv lijjii-uv. Tego miinii ličij lamaš tast kaskoo já maaŋgah muorah lijjii viirrâm ommâsávt olgoskulij. 
Tääbbin lii tággáár imâš kyeppi! Taađee! Tuođe maneh luodah, maht miinii lii njuškim, eennâm vala lii sirdum! 
- Já muorâmadduuh-uv láá kustoo toijum, mottoom uáppee lasettij ko tuuđhâi viirrâm muorâid váhá pyerebeht. 
- Hmm, mon mielâkiddiivâš! professor mulijdij já kejâškuođij pirrâsis. 
- Tiehân tot meteoriit lii-uv, mottoom uáppee tieđij muštâliđ ko sun juudij váhá ovdâskulij. 
Puohah oinii enâmist jurbâ meetaalpáálu. Tot lâi uáli styeres vala. Tot lâi suullân smavvâ auto matsâš. Tot lâi aaibâs puállám já kuorbâm. 
Professor komárdui tutkâđ. 
- Maidgis mun eskin ettim? Magareh toh meteoriiteh puohtiigin leđe? 
Mottoom uáppee ruohâi uáivis: 
- Keeđgih, ryevdih teikâ keđgiryevdih... 
Professor nuáiguttij tutâvâžžân. 
- Eidu nuuvt, eidu nuuvt. 
- Mut lii-uvgs taat mihheen tagarijd? Lii-uv taat keđgi, ryevdi teikâ keđgiryevdi? 
- Ij tot kale lah, uáppee mieđettij šlunden. 
- Eidu nuuvt, professor miäđuštij. 
- Taathân lii meetaal, čielgâsávt-uv meetaal. 
Professor já uáppeeh vazzii páálu pirrâ já tuđhâdii tom pyerebeht: 
- Tästhân láá smavvâ laasah-uv, mottoom uáppee eeđâi já kuovlâi páálun siisâ. 
- Tääbbin uáinojeh kulmâ saje! Já kulmâ čuovjis stivrimsuábi. 
- Já kyevti saajeest oro tego kiinii ličij čokkáámin, mottoom uáppee ooinij. 
- Na nuuvt kustoo oro lemin, professor-uv mieđettij ko lâi jieš-uv kuovlâlâm siisâ. 
- Taam tiiŋgâhân kalga lekkâđ, professor meridij. 
- Lii-uv taat pállu mahtnii varâlâš? mottoom koijâdij. 
- Naah... Tot kale... professor mulijdij mut siämmást sun movtáskij. 
- Mut kale tun vuoigâdist lah, pyeri uáppem! Taat lii puáttám kostnii kukkeláá kale. 
- Lii-uvsun taat tiŋgâ máhđulávt tot mii uáinim tullâpállu? mottoom uáppee koijâdij. 
- Tot lii kale jiärmálâš teoria já uáli jo máhđulâš, professor mieđettij já komárdui tutkâđ. 
- Hmm, imâšlágán tiŋgâ! Tothân ruápsáá ain. Já tothân lii meiddei, -- auuuh--, kume! 
Professor lâi tuvkkâlâm suormâs acâkkistee tiŋgii oolâ ko keččâlij lekkâđ luŋká, já tääl sun lâi puáldám suormâs. 
- Mut ij oro mahten viärráht lemin cuovkkânâm teikâ muttânâm. Mut motomeh pitáh kale láá čielgâsávt luovânâm, professor ain smietâi jiänusân ko uážudij luŋká áávus. 
- Taat oro lemin mottoomlágán komovuotâmooduul, professor eeđâi. 
Uáppeeh kuldâlii moovtâ ko professor ain joođhij: 
- Täst kale šadda aaibâs sensaatio! Komovuotâässeeh vala tobbeen siste, kiitiätá. 
- Väldip jotelávt kuuvijd taam tiiŋgâst! mottoom uáppee iävtuttij. 
- Joo, väldip peri, nubbe-uv movtáskij. - Tyest-uv tyehiuásist láá tyegáreh ráigááh! Já luŋkkáid-uv kalga pyereest kuvviđ. 
Mut professor aalgij leđe kierdâmettum: 
- Taam luŋká ferttee TÄÄL finniđ áávus! Jis tieh huáđđookyevtis veikâ ležžâv monniimuđusii eeđeest. 
Mut mottoom uáppee huredij: 
- Mij kolgâp tállân peessâđ vuolgâttiđ kuuvijd komovuotâlaboratorion! Taam ferttee pyerebeht analysistiđ! Teikâ jiešalnees ubâ tiiŋgâ puáhtá väldiđ fáárun laboratorion! 
- Mut tot lii kale tommittáá styeres, et ep mij tom vääzin kostâd sirdeđ, mottoom nubbe uáppee eeđâi. 
- Tot lii tuotâ, professor mieđettij já lâi ucánjáhháá pettâšum. 
- Já liegâs-uv tot ain lii, toos ij pyevti kuoskâđ, professor palijdij já ruvvij ain puállám suormâs. 
- Lii-uvsun taat miinii ufoid? kiinii koijâdij kote ij lam kuldâlâm luvâldâllâm nuuvtkin pyereest. 
Professor ruvvij kääibis já smietâi: 
- Kale taat oro lemin mottoomlágán rakkeet, professor kiärdui. 
- Naa, taat lii rakkeet uási, ton koskâmus mooduul. Veikâ lâš kirdemmooduul ko lii tommittáá käržis tiŋgâ vala. 
Já mottoom miinut hundâruššâm já tuđhâdem maŋa professor lâi vises tast, et tiŋgâ lâi komovuođâst koččâm mooduul. 
Professorist lâi puhelin lappâsist. Tondiet suáittim já kuvij väldim ij nuuvt peri luhostumgin. 
- Teehi kalga iše suáittiđ, professor meridij. 
Uáppein kale lijjii puhelimeh, nuuvt et sij väldiškuottii kuuvijd. 
- Suáittiđ pyecceiauto! panjig sittágin! professor iätádui. 
- Jis mij lekkâp taam luŋká, mottoom uáppee iävtuttij. 
- Naa, šiev juurdâ! professor pahudij. - Hirmâd šiev juurdâ! 
Já sun ooinij ko mottoom uáppee iiskâi suáittiđ etikuávdážân já tiiláđ pyecceiautoid. Mut ko koččâmuš lâi huáđđoin, etikuávdáá koccee kočoi liijká suáittiđ komovuotâtaavdâi tuáhtárân. 
- Mut mij kolgâp leđe várugááh! professor eeđâi. 
- Jis komovuodâst láá puáttám vieres bakteereh, moh vala láá mijjân Tellus ässeid varâliih?  Mast tom tiätá. 
Professor vaaldij luŋká toppiittuvâst kiddâ. Tot ij lamaš kume. Ko sun moddij ruttij tast, te tothân lekkâsij. Puohah čokkâšuvvii mooduul pirrâ já halijdii kuovlâđ siisâ. 
- Oooh, peesâi puohâi njäälmist. Sij oinii mooduul siste kyevti saajeest maidnii: 
- Mii tuođee tien stoovlistkis njaŋgaa? 
Professor huolâstui: 
- Tot lii--, tot lii kustoo ---, huáđđoo. 
- Já tien nube stoovlist lii --, nubbe huáđđoo. 
Suoi lává --, naa, suoi lává --, huáđđooh. Komovuothuáđđooh... 
Já puohah komárduvvii tutkâđ suámálijd huáđđoid. 
- Lává-uv suoi marsiliih? Aaibâs ruánáá ivne muáđoin vala. Sunnuu uáivi-uv lii stuárráb ko eennâm ässein. 
- Lává-uv suoi ain elimin? kiinii koijâdij. 
Professor keejâi: 
- Taat stuárráb huáđđoo aainâs-uv vuáiŋá. Lii kale jámálgâm. 
- Já taat ucceeb huáđđoo meiddei vuáiŋá. Oro kuuloold virkosmuumin. Ij kale lah siämmáá ruánáá muáđoin ko tiet nubbe. 
Uáppeeh iä lam čolmijdis oskođ. Iähân sij jyehi luvâldâlläm ääigi peessâm komovuotâhuáđđoid uáiniđ. Ige professorgin kuássin lam kuáhtám komovuotâhuáđđoid. 
Uáppeeh omâttillii: 
-Suámáliih huáđđooh! 
Aaibâs ulmuu häämi sunnust mudoi lâi. Mut tuođâi-uv stuárráb já čuuvtij jurbâsub uáivi ko Eennâm ässein. Já hirmâd jo asettes jyelgih. 
- Tego känejyelgih, kiinii hoksái. 
- Hihihih..., kullui kiheštem. 
Mut professor ij lijkkum tušij huátistmân. Tile lâi tuođâlâš. Huáđđoid koolgâi finniđ tállân tuáhtárân! Suoi iävá čielgâsávtkin vaijaam pyereest ko lijjii nuuvt ruánááh muáđoin. 
Tast siämmást professor kaavnâi jieijâs puhelin, mon sun lâi uigâm leibirasijáá siis evisijd puurâddijnis. Professor meridij, et sun  suáitističij tállân komovuotâkuávdáá tuáhtárân. Taathân lâi spesialist komovuotâtavdâigijn! Huáđđoid koolgâi finniđ komovuotâkuávdáá pyecceiviäsun! 
Já nuuvt te professor Puáhinävli sooitij komovuotâkuávdážân já sáárnui komovuotâtaavdâi tuáhtáráin. Taat vuod tiilái huáđđoi várás kyehti pyecceiauto já lopedij jieš-uv njuskiđ nube auto fáárun. Sun ličij tobbeen viiđâ minuttist já algâttičij vuosâiše adelem. Sun kočoi professor uáppeidiskijn pääcciđ vuordâččiđ iše. 
Ige äigigin ko mecciluodâ mield kullui kyevti pyecceiauto larmâdem. Komovuotâtuáhtár lâi luhhoost puátimin! 
Siämmáá ääigi professor já suu uáppeeh keččii, maht nostur puohtui ton sajan, kost mooduul lâi. Forgâ tot pajeduuččij auto lava oolâ. Tien mooduul mätki álgáččij forgâ komovuotâkuávdážân, mii ij nuuvt hirmâd kukken lamaškin. Mut vistig huáđđoid koolgâi tiäđust-uv finniđ tast olgos já tiipšon! 
2. Tuáhtár diagnoos  
Pyecceiautoh orostii mecciroobdân. Komovuotâtavdáid spesialistum tuáhtár, tuáhtár Polaris, lavkkij olgos já tuámittij professor Puáhinäävli já suu uáppei kuuvl. Sun tiervâttij professor jotelávt: 
- Tiervâ, mun lam tuáhtár Polaris. 
- Tiervâ še! Mun lam professor Puáhinävli. 
- Jáá, munnust lii jiešalnees siämmáš nommâ, tuše eres kielân! Munnusthân šadda šiev pargotiimi, eeđâi tuáhtár. 
Kuohtuuh povvustáin. 
Iärásáid tuáhtár seevij já huikkái pyeri peivi. 
- Kost toh pyecceekyevtis lává? sun koijâdij. 
- Suoi čokkáv ain kapselist sajestis. Mij ep lah sunnuu sirdám, professor västidij. 
- Te pyeri, munba moonâm sunnuu keččâđ. Pyehtivetteđ-uv tij uápistiđ muu sunnuu kuuvl? 
Professor Puáhinäävli uáppeeh vuolgii uápisin. Professor jieš luágui tyebbiláá tyehin. Suu jurduuh lijjii tutkâmist já tast, maht sun finniiččij eenâb tiäđu komovuotâhuáđđoin já sunnuu määđhist já elimist Eennâm ulguubeln. Tast finniiččij meiddei maŋgâ tieđâlii almostittem. 
- Jáháh, tääbbinhân tot jotteemniävvu lii-uv, tuáhtár pahudij ko peesâi ton kuuvl. 
- Pyehtivetteđ-uv tij muštâliđ, mii tääbbin lii tábáhtum? 
Mut kiästen ij lam tađe pyereeb vástádâs ko tot et sij lijjii tuše sattum ton sajan, kavnâm mooduul, lehâstâm luŋká já uáinám huáđđookuáhtá tobbeen, aaibâs ruánáájin. Mut suoi vuoiŋáin kale kuohtuuh. 
- Hmm, tuáhtár eeđâi já visásmitij vistig, et kuohtuuh tuođâi ain vuoiŋáin. 
Sun tuuđhâi ain ovdâskulij: 
- Hmmh, hmmh, suoi vuoiŋâv kale. Mut sunnust oro lemin njune toppâlum. Aaibâs tego korrâ nuorvust. 
- Já ruánáá ivne muáđoin muštâl illáelimist määđhi ääigi. Täsitiädduorgaanist láá vädisvuodah heiviittiđ jieijâs uđđâ tilán. 
- Já mahtsun sunnuu rumâšliegâsvuotâ? 
Tuáhtár mittedij tom. Vuosmuu kerd mittár ij reagistám moossân. 
- Iimâš! Mut suoi lává kustoo pakkânâddâm, ko pivâstâh kolgá kuohtui káálust. 
- Mun mittedâm nube kerd vala. 
Mut talle-uv keevâi siämmáánáál. 
Tuáhtár mielâst tot lâi iimâš. Ige sun tiättám, mii koolgâi leđe komovuotâhuáđđoi táválâš rumâšliegâsvuotâ. Nuuvt et kumeštâsâst sun ij máttám ettâđ maiden. Mut sun lâi liijká ton mielâst, et huáđđookyevtis láin kuškâm. Tuáhtár pahudij: 
- Suoi kolgâv finniđ juhâmuš já vissâ kuáškuttâs-uv suonân - jis suonah sunnust ležeh. Ferttee tom-uv tutkâđ pyecceiviäsust. 
Tuáhtár lehâstij ucceeb huáđđoo čalmerommâš. 
- Taat oro lemin oornigist, sun eeđâi já joođhij: 
- Suoi lává kale komovuođâ ässeeh. Sunnust láá asettes jyelgih já kieđah, já ton lasseen sunnuu uáivi lii styeres. 
Tuáhtár tuuđhâi vala huáđđookuáhtá juolgijd: 
- Juolgijn lii cuozzâ paajaabeln, ij jyelgivuáđoin tego Eennâm ässein. Čielgâ merkkâ komovuođâst asâmist! Juolgijd ferttee ain uigâđ monnii luámán, vâi piso oovtâ saajeest ige soodâst kiäinusis. Mun lam uáinám taam siämmáá nuuvt maŋgii astronautij juolgijn. 
Professor Puáhinävli tiäđuštâlâi várugávt, jo-uv tuáhtár tieđij, mii vaaivijd huáđđookuáhtást lâi. Sust alnestis lâi nuuvt korrâ mielâ sahhiittâllâđ sunnuu já pyerebeht tuđhâškyettiđ eellim komovuođâst. 
Tuáhtár kale tieđij: 
- Sunnust lii eennâmtavdâ! Tot lii muu diagnoos. 
- Eennâmtavdâ? Mielâkiddiivâš, mun jiem lah kuássin kuullâm eennâmtaavdâst... 
- Naa, tot lii váhá tego merâtavdâ teikâ mätkitavdâ. Váhá siämmáámuđusâš. Tot puátá tast ko sirdâšuvá nube planeetân, taan tááhust Enâmân. Talle täsitiädduorgaan ij heivit jieijâs nuuvt jotelávt uđđâ sajan. Talle vyevsistut já muáđoh sättih muttuđ ruánáájin teikâ ränisin. Sättih meiddei leđe vuoiŋâmvädisvuođah já nuorvuu teikâ avkkâm tobdoh. Orientistemvädisvuođah sättih meiddei tiettuđ. Tiäduttesvuođâ tiileest lii älkkee lihâdiđ, mut ko puátá Enâmân, tiädduvyeimi vaaigut maaŋgâkiärdásâžžân. Talle ij aalgâst pyevti čuážžuđ ige väzziđ. Ubâ roppâ lii mielâttes lussâd. Ferttee vistig heiviittiđ roopâs nube plaaneet elimân. 
- Na maht sunnuu tipšom já orroom täst ovdâskulij, professor smietâdij. 
- Puoh lii tast kiddâ, maid suoi jiejah áiguv. Jis suoi pääcciv Enâmân kuhheeb ááigán, tipšon lii kuhesáigásâš fysioterapia. Suoi kolgâv finniđ juolgijdis já kieđâidis toimâđ pyerebeht. Sunnuu tekkimassa ij lah aldagin siämmáá kievrâ ko enâmistässein. 
- Vâi nuuvt, professor Puáhinävli nuáiguttij uáivis já smietâi ain. 
Tuáhtár joođhij: 
- Jis suoi vyelgiv maassâd komovuotân uáli jotelávt, suullân oho siste, te talle kale tipšon pijsáá ááimu heiviittem já sunnuu sirdem áimuttes sajan mottoom ááigán. Mut taggaar sajan lii tiäđust-uv väädis peessâđ. Astronautij hárjuttâllâmsaje sátáččij leđe ohtâ, já taan kuáhtás lihâdem já eellim čuávvum tobbeen ličij astronauttijd-uv pyeri hárjuttâs komovuotkuávdáá várás. 
- Mut ovdilgo komovuotâkuávdáá áimuttes tilán piäsá, suoi kolgâv kuittâg vistig peessâđ pyecceiviäsun täärhib tutkâmij várás. Must iä lah tuárvi tiiŋgah fáárust ovdâmerkkân ton uáinimân, et sunnust iä lah täävtih cuovkkânâm teikâ päneh toijum. 
- Já pyecceiviäsust suoi kolgâv leđe seeŋgâst já sierriittâsâst mottoom peeivi. Jiešalnees sunnuu kolgâččij jo onne finniđ čuožâd já suoi kolgâččáin väziškyettiđ. Já majemustáá itten suoi kolgâččáin ucánjáhháá väzziđ. Mut vistig suoi kolgâv koccáđ. Suoi čielgâsávt-uv tarbâšává tipšo. 
- Mahtsun sunnuu maassâdvyelgim komovuotân? professor Puáhinävli smietâdij. 
- Tast ferttee iskâd sárnuđ sunnuin aldemui aaigij. Tääl kuittâg vistig sunnuu tiervâsvuotâ lii kuávdáš äšši, tuáhtár västidij. 
- Lii-uvsun sunnust mätkitáhádas? tuáhtár joođhij. 
Mut toos ij kihheen tiättám ettâđ maiden. 
- Tääl mij kolgâp viežžâđ kyeddimpaarijd já väldiđ sunnuu pyecceiauton, tuáhtár meridij. 
- Tot kale suápá, eeđâi professor já kočoi uáppeidis-uv iššeen. 
Nuuvt te pyecceeautoi vyeijeeh, tuáhtár, professor já uáppeeh lyevvejii várugávt huáđđookuáhtá stovlistis.  Vistig suoi finnijn šiev niskecage, tastko tuáhtár Polaris tieđij, et sunnuu uáivi tubduuččij vissásávt lussâdin. Torvokaperijd-uv koolgâi várugávt nuollâđ. Talle oinui čielgâsávt, mon ruánááh huáđđookuáhtá muáđoh lijjii.  Várugávt sij luoštii sunnuu paarij oolâ já kuoddii pyecceiautoid. 
Já uánihâš áigáá keččin kyehti pyecceiauto vuoijii komovuotâkuávdáá pyecceiviäsu kulij. Omâs huáđđookuáhtá tipšo lâi älgimin. 
Já uánihâš áigáá keččin kyehti pyecceiauto vuoijii komovuotâkuávdáá pyecceiviäsu kulij. Omâs huáđđookuáhtá tipšo lâi älgimin. 
3. Pyecceiviäsust  
Pyecceiviäsust lâi huššâ huáđđoi tiet. Nuuvt ennuv omâs ääših. Tuáhtár Polaris lâi tipšom ennuv astronautijd já uáinám komovuotâpuácuvuođâid. Sun lâi ton mielâst, et huáđđookuáhtá ferttij sirdeđ kolmâ viistán, mast ij lam liegâdâs ollágin alne. Taat oroi-uv lemin šiev čuávdus. Jo muádi tiijme viällám kolmâsist oroi tohâmin huáđđookuáhtás pyere. Ruánáá ivne sunnuu muáđoin lappuuškuođij, já mottoom ääigi keččin sunnuu muáđoin lâi táválub ivne. Suoi láin kale ain váhá kuokšâdeh. 
Mottoom pyecceitipšoo kullui etâmin: 
- Iävá suoi aainâskin marsiliih lah, mudoihân suoi liččijn pissoom ruánáájin. 
Tääl suoi láin tutkum jo viehâ muudon. Tuáhtár Polaris lâi tiätu muudon tutâvâš. Röntgenkoveh tuođâštii, et huáđđoin iä lamaš täävtih morrum ege päneh toijum. Sunnuu päniruottâseh kale lijjii viehâ suámáliih, jiešalnees ruákkiruottâseh. Áinoo, mast tuáhtár lâi huolâst, lâi komovuotâsuonjârdem. Sun lâi koččom testađ, mon ennuv huáđđookyevtis suonjârdáin. Tot saatij leđe šiev suijâ sierriittâsân piejâmân, jis sunnuu suonjârdemáárvuh liččii meendu olluuh. 
Tuáhtár Polaris testai vala refleksijd. Sun čooskij várugávt kumivečiráin ucceeb huáđđoo idduid. 
Ucceeb huáđđoo koccái toos, riäpčuttâlâi čolmijdis já suorgânij jaamâs: 
- Pii, pii-pi, pii-hii-fi-fii-fi! tot jienâdij hiäjus jienáin tuáhtárân. 
- Tääl sun koccáá! tuáhtár čuorvij tiervâsvuottipšoi. 
Já vuod kullui suullân siämmáš pii-pii-jienâ, mon tuáhtár ij iberdâm. Sun ruohâi uáivis: 
- Tien kuávlust lii kustoo eres kielâ ko mist tääbbin. Mahtsun täälgis kalga sunnuin addiittâllâđ? 
Huáđđoo teddilij kietâtijmásis já usâstâlâi maidnii. Tijme cikkááttij moddii jeđe toimâškuođij. Suu tijme tooimâi kustoo tulkkân! 
- Kost mun lam? tijmeest kullui ton maŋa ko huáđđoo lâi vala ohtii ettâm suullân siämmáánáál ko eskin. 
Teikâ tiätumaašin vonâttij čuuvtij: 
- Koosstt muunn laamm? 
- Tunhân sáárnuh mii kielâ! tuáhtár imâštâlâi. - Teikâ, naa ... 
- Tun lah komovuotâsajattuv pyecceiviäsust. Teikâ tuoi leppee.. Mun lam tuáhtár Polaris. 
- Mut kii tun lah? tuáhtár koijâdij. 
Kietâtijme huurái váhá ovdilgo tot jurgâlškuođij Codex sárnum: 
- Mun lam Codex. Mun puáđám komovuođâst. Mánudáást. 
Já jyehi áinoo loppâjienâdâh voonâi sárnudijn. 
Mut Codex oroi lemin váhá siähánâm já paifakkist sun sárnuškuođij tagarijd, mii ij lam aaibâs tuotâ: 
- Mun lam Phaetonist. Tot lii asteroid. Muu päikki lii komovuotsajattâh. Ton nommâ lii Omikron. Ij kukken. 
-Tuoi leppee tääl Enâmist, tuáhtár västidij. 
- Maggaar saajeest? 
- Tuoi leppee --- 
Mut tuáhtár ij kiergânâm västidiđ tastko sun ooinij nube-uv huáđđoo koccáástâlmin. 
- Jáhá, pyeri peivi! Tun še koccááh! Te pyeri! Mun lam tuáhtár Polaris. Kii tun lah? 
- Fi- fii - fi-fi tii-pii. 
- Lii koško, Codex tijme jurgâlij. 
- Sun lii muu eeči, Codex eeđâi. 
- Jáháh, pyeri peivi, tuáhtár Polaris eeđâi. 
- Koško? Mun leškiistâm tunjin čääsi, tuáhtár eeđâi já toppij káánu já kuáros laasâ peevdi alne. 
Já nuuvt tuáhtár leškiistij čääsi laasân. 
- Ti-ti-kiih! Codex eeči páárgui. 
- Ele kirdeet čääsi, jurgâlij Codex tijme. 
- I- ij, taat mana aaibâs pyereest. Čääci ij kárgáá. Tiädduvyeimi Enâmist ana huolâ tast, et čääci kolgá ain vuáluskulij. 
- Vuálus? Maid meerhâš "vuálus"? koijâdij Codex tijme. 
- Vuálus! tuáhtár čielgij já čaaitij lättee kuávlun. 
-  Pajas! sun eeđâi já čaaitij káátun pajaskulij. 
- Komovuođâst ij lah "vuálus" ige "pajas". 
- Hmm, tot táiđá leđe tuotâ, tuáhtár Polaris mieđettij. 
Astronauteh lijjii muštâlâm sunjin eidu siämmáá ääšist. Tast et komovuođâst ij lam paijeen ige vyellin ige uálgispeln ige čižeppeln. Tot tovâttij epituođâlii tobdo nuuvt et astronautij täsitiädduorgaan laavij siähániđ komovuotâmääđhi vuossâmuu oho. Mut toos vuáhádui ain jotelávt. Motomin toos annojii talkkâseh. 
Codex eeči juuvâi laasâ kuárusin já táátui lase čääsi. Ij sust nuuvt koškogin innig lamaš, mut čääsi liäskum lâi suu mielâst nuuvt suotâs keččâđ. 
- Liäškum mana pyereest, sun omâttâlâi. Sun tiäđust-uv ooinij jieijâs puuđâldmin čäcicirgánijgijn komovuođâst. 
Tuáhtár Polaris keigij laasâ sunjin. Codex eeči juuvâi taam-uv laasâ kuárosin. 
- Krášš, kullui paifakkist Codex eeji kulen. 
Siämmást lättee lâi tievâ lasâpittáin. 
- Mi-, mii tábáhtui? puohah omâttillii. 
Mut ko sij oinii päärti, puohah tom iberdii. Codex eeči lâi lyeštilâm laasâ ááimun! Taat lâi nuuvt táválâš pärtti tagaráid, kiäh lijjii eidu puáttám komovuođâst enâmân. Codex eeči lâi porgâm eidu siämmáánáál tegu sun táválávt-uv laavij pääihist porgâđ. Tobbeenhân laasâ ličij sodâstâm já pissoom mudágávt sajestis. Enâmist kustoo keevâi nubenáál. 
- O-ou, Codex eeči hirmástâlâi. 
- Ij mihheen, mijhân čurgiistep taid lasâpittáid meddâl. Čuávuváá tove tun muštáh. Enâmist vaaigut tiädduvyeimi. 
Tehân te Codex sárnuskuođij seŋgâstis: 
- Mun halijdiččim jieččân seeŋgâ tuohu. Tobbeen lii eenâb saje, sun čaaitij. 
Mut sun čaaitij káátun. 
Tuáhtár Polaris noskáttistij: 
- Enâmist tot ij lah máhđulâš. Tego uáináh, puoh káálvuh láá lättest. 
- Lättest? Codex kiärdui já uusâi ravvuu tijmestis: 
- "Lättest" meerhâš "kost peri kiddâ". 
- Naa, komovuođâst kale puáhtá nievt uáiniđ. Mut tääbbin Enâmist "lättest" meerhâš vyellin. Tuše oovtâ kuávlust, tondiet ko tiädduvyeimi vaaigut já kiäsá puoh vuáluskulij. 
- Iimâš, Codex omâttâlâi. 
- Maht tuoi vajevettee? tuáhtár Polaris koijâdij. 
- Mun halijdâm vyelgiđ, Codex eeđâi. 
- Mun meiddei, Codex eeči eeđâi. 
Suoi iskáin pajaniđ, mut tot lâi väädis. Suoi iävá nuuvt pyereest pissoom čuožâd. 
- Tunnust ij tääiđi uškeskin vuojâdiđ? 
- Ij, tääl lii pyeri, Codex eeči eeđâi. 
- Must še lii pyeri, Codex nonnij. 
- Na tot lii pyeri kale. 
- Mii lii mudoi tii táválâš rumâšliegâsvuotâ? tuáhtár Polaris koijâdij. 
- 285 Kelvinid. 
- Hff, tot-uv vala. Kelvineh.. Tot meerhâš--, hmm -- , hmm --, Celsius ciäkkáduvvâst hmm-- 
- 285 Kelvinid miinus 273.15. Kyehtčyetčiččâmlovkulmâ čuogâstâh vitnubáloh.. adai nollá cekkid Celsius.. 
- Mun finniim tii rumâšliegâsvuottân Celsiusâst 11,85 °C. 
- Tot lii hirmâd vyeligâš ko verdid Eennâm ässeid. 
Tuáhtár Polaris-uv lâi ennuv vijsom. Tääl sun meiddei iberdij, mondiet sun ij eskin lam uáinám kumeštâsmittárist maiden lovoid. Ijhân tot nuuvt vyeligâsân čáittámgin! Kolgii leđe jo puolâšmittáreh, suullân. 
- Mut tääl tuoi kolgâvettee vala váhá vuoiŋâstiđ, sun eeđâi. 
- Forgâ mun puáđám uđđâsist keččâđ tunnuu. Talle tuoi kolgâččáid jo peessâđ čuožâd já väzziđ-uv, kiitiätá. 
- Já mun moonâm orniđ tunnui tääl taggaar saje, mast teedâvyeimi ij vaaigut. 
- Kost munnuu mooduul lii? Codex eeči koijâdij. 
- Professor Puáhinävli ana tast šiev huolâ. 
- Professor Puáh--? Kii sun lii? koijâdij Codex eeči. 
- Sun lii täsnitiettuu professor. Tuoi vissásávt-uv teivâvettee suin forgâpalij ko leppee váhá puáránâm. 
- Kost muu ucedempiergâs lii? Codex koijâdij. 
- Mii? suu eeči-uv koijâdij. 
- Eeh.. muu tävireh, moh lijjii muu lummoost? Codex čielgij. 
- Puoh tävireh láá tie tuon piävdáá alne, tuáhtár Polaris čielgij. 
- Jáhá, Codex eeđâi já nuuđhâi taid jávottáá lummosis. 
Ucedempiergâs lâi luhhoost meiddei kavnum tävirij juávhust. 
Codex já suu eeči kuovllistáin laasâst olgos. Já vuoi tomgis immâš! Enâmist alme lâi kustoo čuovjâd! Já piäiváš vala paaštij fiskâdin almeest! Taat lâi tuođâi-uv stuorrâ iimâš! Mánudâšpeivi lâi ain taggaar, et alme lâi čappâd, já piäiváš lâi ain vielgâd ige fiskâd. Mut mii taan määđhist vala šodâččiigin... 
Já nuuvt tuáhtár Polaris vuolgij visteest já kuođij pyecceid kuávttáá koskân. Huáđđookyevtis passijn omâttâllâđ Eennâm. 
Tilaa: 
Blogitekstit (Atom) 
Motomeh ääših láá peinijááh. Nuuvt taat-uv, tiäđust-uv. Jis halijdah, te čääli loopâ taan mainâsân. Čällee jieš ij tääiđi tuostâđ.  
Lijjim vuáijám kuhes määđhi, lijjim čoođâ vaibâm. Ijjâ lâi jo juovdâmin. Orostim mottoom sajan, já ”tiettim”, et tääbbin mun uáđám iijâ. Tie oinui mottoom táálu, mii lâi váhá suámálâš. Jiem sevŋâdâsâst tomgin uáinám, et maggaar táálu tot lâi, mut tom mun tiettim, et kolgim moonnâđ tohon siisâ. 
Lijjim finnim šleđgâpoostân táálu uksâkoodi. Mun aštus koivum tom já aigum tedâččiđ tom uuvsâ paaldâst leijee čoovdâloován. Ton siste ličij čoovdâ, moin mun pesâččim siisâ. Mun algâttim, mut talle šoodâi čuolmâ: nummeersärji lâi kukke, já tast lijjii kyehti nolá, mut čoovdâloovást vááilui nollá. Tot ij kavnum kosten.  Mun keččim uđđâsist jieččân šleđgâpoostân. Tärhistim koodi. Tast luhhii ain kyehti nolá. Čuávuvâš juurdâ must lâi, et lijjim puástutáálust. Mun tärhistim čujottâs. Tot lâi olmânáál. Kááđust lâi meiddei kolbâ, já čujottâs tast lâi. 
Huámmášim, et tie paaldâst lâi mottoom smavvâ kävppi. Mun moonnim tohon siisâ já čielgejim vyebdei jieččân čuolmâ.  Sun eeđâi tállân: 
- 
Joo, puáđi siisâ peri. Taan käävpist mij kale vyebdip nolláid. 
Mun imâštâlškuottim: 
- 
Maht sun puovtij tiettiđ, et mun uuccim nolláid? Mun jiem lam ettâm sunjin, et mii numerijd tien säärjist vááilui… 
Nissoon moonâi mottoom ilddee tuáhá já poltoškuođij. Noláh iä lam hirmâd älkkees saajeest. Sun koolgâi puoh tävirijd pajediđ ilddest já lyeštiđ lättei ovdilgo noláh kávnojii. 
- 
Täst te kolá muu ubâ ijjâ, mun pahudim. 
Te sun paifakkist ilosmij: 
- 
Ij kuulâ! Taa toh noláh láá! Mut toh kale váhá mäksih… 
Sun lijjii muáddi pakkeet kieđâstis. 
- Já mast sun tieđij, et mun tarbâšim kyehti nolá... 
Mun koijâdim nolái hade. Nissoon västidij: 
- 
Iä toh jiešalnees maiden määvsi, mut táhádâssân tast, et tun macâttâh taid, mij tarbâšep love euro táhádâsmáávsu. 
Muu mielâst tot lâi komálâš. Mun liijká koivum jieččân paŋkkikoortâ já aigum mäksiđ love euro táhádâsmáávsu.  Ij tot nuuvt mielâttes tiivrâskin lamaš. 
Mun koivum paŋkkikoortâ pursâstân já mävsiškuottim. Tot-uv lâi komálâš. Käävpist lâi nuuvt sevŋâd, et jiem uáinám korttâautomaat numerijd. Koijâdim, puovtij-uv nissoon cokkiittiđ tommittáá čuovâ, vâi uáináččim. Sun moijái ustevlávt já lopedij. 
Ko čuovah cokkânii, muu paŋkkikorttâ lâi lappum kieđâst. Mun imâštillim, et kuus totkis šoodâi. Nissoon keejâi munjin suámálávt: 
- 
Uusah-uv tun maidnii? 
- 
Mun uusâm jieččân paŋkkikoortâ, mun čielgejim. 
Tehân te vyebdee čielgiiškuođij: 
- 
Taan käävpist puáhtá uástiđ paartijd. Tääbbin päärtih ain kiärdášuveh. Jis lii vistig ohtâ pärtti, tego tust, te toos oolâ finnee smavvâ táhádâsmávssoin ain nube. Ton maŋa toh láá kyehti. Tust meiddei láá tääl kyehti päärti. Tust ij lah ijjâsaje, ige tust lah paŋkkikorttâgin innig. 
Mun keččim nissoon jurbâ čolmijgijn. 
Sun joođhij: 
- 
Ij-uv lah-uv iimâš já oomâs? Puávtám-uv mun vala palvâliđ tuu mahtnii? sun koijâdij. 
Mun uuccim uuvsâ olgos, mut tääl tot-uv lâi lappum. Muu uáivist juurâi tuše ohtâ juurdâ: maggaar komálii sajan mun lijjimgin jieččân pieijâm? 
Eennâmpállu lii puohháid tuš ohtâ. 
Mist lii čääci, mulde, Piäiváš já pargomohtâ. 
Keigii ain puohháid išedeijee kieđâ. 
Tot addel maailm ulmuid šiev mielâ. 
Tipšo elleid, šeešti čääsi, istâd maŋgâ muorâ. 
Toin naalijn tun anah maailm pyereestpiergiimist-uv huolâ. 
Šeešti luándu, uđđâsistane tiiŋgâid eivi. 
Ele tego jyehi peivi ličij puoh tergâdumos Eennâm peivi. 
Jurg, ML Olthuis; 
https://www.pinterest.com/tdelony/science-poems/ 
Valdum 16.4.2020 
Puáris indiaanmainâs mield tälvi lâi puátimin. Puohah elleeh pargeldii iđedist eehid räi já čuákkejii purrâmuš aitijdis täälvi várás. Tuše káránâs njuškiistâlâi ilolâžžân källei alne já makkuuttij iärásijd. 
Poođij korrâ tälvi, já puoh elleeh rettâdii evvisijdiskijn, mut káránâsâst ij lam mihheen maid puurrâđ. Káránâs vuolgij vyeligâžžân kerjidiđ. Kuobžâ oođij lussâdávt. Uárree juurâi tego hamster terhoidiskijn já pähkinijdiskijn, já tot mooitij káránâs läškivuođâst ige adelâm oovtâgin jiiváá káránâsân. Ige kihheen ereskin elleid adelâm maiden, pic jorgettij káránâs uuvsâs tyehin. 
Nuuvt te káránâs poođij vuorâččâs tupán. Káránâs hoksái rammuuđkyettiđ vuorâččâs tast, mon čepis lávloo taat lâi. Vuorâččâs jiäráskij ige annaam jieijâs nuuvtkin šiev lávlon. Mut káránâs joođhij rammuumis já iävtuttij vuorâččâsân, et taat koolgâi orniđ juuhlijd. Juuhlijn vuorâččâs puávtáččij lávluđ já faallâđ puohháid purrâmuš. 
Vistig vuorâččâs vuástálistij, mut ko káránâs joođhij rammum, te ruápsudeijee vuorâččâs jurdâččij, et ličijhân tot suotâs lávluđ-uv já šoddâđ pegâlmâssân. Nuuvt te vuorâččâs mieđâi já lopedij orniđ juuhlijd. Já káránâs jutâlij táttumin ubâ meeci vievâ vuorâččâs juhlijd. 
Já juhleh šoddii-uv. Puohah purrii kalas, káránâs alemužžân já snielâhumosin – vuorâččâsân ij pááccám ohtâgin muállu. Vuorâččâs ij kiergânâm purâdiđ, tastko sun láávlui nuuvt ennuv, et ehidist ton čuddust vuolgij tuše mavresteijee rávudem ”krááh”. 
Čuávuváá iiđeed vuorâččâs vuordij, et tääl pelestis iäráseh povdiiččii suu purâdemkiŋgáráid. Mut puohah iäráseh puávdejii tuš káránâs, tastko káránâshân tot lâi lamaš kote sii-uv lâi povdim, já toin naalijn puohah onnii suu išedin. Näävt vuorâččâs monâttij purrâmušâs já siämmást vala jienâs-uv, ige tot ton maŋa lah áppádâm lávluđ. Purrâmušâs vuorâččâsriäpu lii ton maŋa karttâm haahâđ várdáástâlmáin ulmui nuurhijn já tuŋgijái alne. 
Jurgâlum suomâkielâst: 
https://www.tunturisusi.com/korppi/sivu2.htm . Valdum 30.4.2020. 
Sänilistoin adeluvvoo suomâkiel oire-sääni vaastân tavdâmerkkâ, mii lii uđđâ sääni. Mon ennuv tom tuođânálásávt taarbâš? Mun iskim motomij ovdâmerhâigijn, maht mun eđâččim ääši sämikielân. Puáđus lii, et mun jiem ohtiigin tarbâšâm tavdâmerkkâ-sääni. Sämikielâ lii tuárvi riges, et tonttáá piergee. 
Talle ko olmooš mana tuáhtárân, ij lah tárbu kevttiđ ”oire”-sääni, mut láá eres idiomeh, maht tiäđuštâllâđ ulmuu vajo (1): 
1)    Minkälaisia oireita sinulla on? 
-      Maggaar vajo tust lii? Maht tun vajah? 
-      Maggaar lii tuu tavdâkove? 
-      Kogopeht tust unohist / poovčâst? 
-      Mii soojijd tust lii raše? 
-      Muštâlba, magaráin aššijn tun lah joođoost! 
Jis vuod lii tárbu adeliđ ohtân liston mottoom vääivi tobdomeerhâid, puáhtá sárnuđ jo-uv vääivi X tobdomeerhâin teikâ tuše meerhâin (2-3): 
2)    Aivotärähdyksen yhtenä oireena on tajunnan menetys. 
Vuoiŋâšspiđgám ohtân merkkân (teikâ tobdomerkkân) lii jámálgem. 
3)    Tavallisimmat eturauhassyövän oireet: (listo) 
Táválumoseh ovdâráksápurâstaavdâ meerhah: 
Motomin oire-sääni kovvee tom, et olmooš lii illávaje / illáelen (4-6 ): 
4)    Tartunnan saanut palasi Itävallasta sunnuntaina, ja hänen oireensa alkoivat seuraavana päivänä. 
-- njuámmum finnim olmooš maacâi Nuorttâvääldist pasepeeivi, já sun tubdâškuođij jieijâs illáellen /illávaijen čuávuváá peeivi. 
5)    -- työntekijä ei osannut epäillä koronavirustartuntaa oireidensa aiheuttajaksi 
-- pargee ij máttám epidiđ koronavirusnjuámmum jieijâs illáelleem / illávaijeem suijân 
6)    Sairasta lievät oireet kotona - terveydenhuolto auttaa vakavista oireista kärsiviä 
Jis jieh lah meendu illávaje / čuuvtij puocâmin, puávtáh puoccâđ pääihist – tiervâsvuottipšo iššeed viärráht pyecceid. 
Motomin vuod oro lemin tárbu miäruštâllâđ taavdâ vuáđulubbooht, talhâstiettuu uáinust. Tallegin oire-sääni ij taarbâš sämikielâst. Sämikielâst tubdâđ-verbâ teikâ miinii eres tobdoid labdâseijee veerbâid + tavdâ muštâl tom, et lii miinii vaaivijd (7 – 8): 
7)    Vältä lähikontaktia muihin, jos sinulla on hengitystieinfektion oireita. 
Veelti aldakontakt iärásáid, jis tuubdah, et tust lii lenccu. 
--, jis tuubdah, et tust lii vuoiŋâmuáli-infektio (oro lemin virgálub kielâ). 
8)        Jos sinulla on lievän hengitystieinfektion oireita, kuten nuhaa, yskää, kurkkukipua, lihassärkyä tai kuumetta, lepää ja sairasta rauhassa kotona. Pysyttele kotona, kunnes oireet loppuvat. 
Jis tust ucánháhháá kulluustâl nuárvui, tust lii kuorsâttâh, čuudâ lii raše, tuubdah teehijn pohčâsijd teikâ tust lii kumeštâs, puosâ ráávhust pääihist. Oro pääihist tassaažân ko tuubdah jieijâd tiervâsin. 
Liäibumvalmâštâlmeh 
Muorâsáhhájeijee já muorâčyellee juovlah! Taid mun vistig jurdâččim ko uuccim taanjuovlâsii pajaldâsreeseept neetist. Muu juovlâmielâ lâi taan ive tego ákšoin čuolâstum, nuuvt et tien tááhust halijdim, et reeseept  suápá muu juurdâmaisemijd. Taan jurduu tyehin tot lappum juovlâmielâ oroi lemin! 
Mun kavnim kyehti šiev reeseept: juovlâčieskâs já juovlâpiälhu. Kuohtuuh urruu šiev pajaldâssân, já nuuvt te keevâi, et mun jiem máttám valjiđ. Vistig mun halijdim čieskâs, mut meiddei piälkku kiäsutškuođij eenâb já eenâb. Nuuvtpa mun meridim rähtistiđ taid kuohtuid. Mut muu räähtistmist šoodâi suullân ubâ peeivi urkko, hyenessiähá miänástussáin. Muu liäibumist keevâi tuottân Murphy laahâ: jis miinii aašijd puáhtá moonnâđ puástud, te tot tuođâi-uv mana puástud. Ige ääši ollágin táiđám išediđ totkin, et mun jiem lijkkuu liäibumân, veik rähistâm-uv mälistem ton-uv oovdâst.  
Valmâštâlmijn mun lijjim šiev liäiboo. Mun luuhim pyereest reseptijd já keččim, moh amnâsijd must lijjii já maid mun kolgim vala uástiđ. Juovlâpiälkun mun tarbâšim teevdân mascarpone já rahka. Toh must iä lamaš. Juovlâčieskâsân onnui rahka lasseen meddei lahcâ, mon mun lijjim jo uástám käävpist eledijnân. Mascarpone ij lam aldemuu käävpist, nuuvt et mun karttim vyeijiđ kukkeláá tom uástiđ. Tien nube káávpán lâi kyevti kilomeetter mätki. Siev peellin lâi tiäđust-uv tot, et puohtim mottoom verd lihâdiđ, ko moonnim toho pyeráin. 
Hollandist lii ohtâ väivi: laktoosttes purrâmušah iä kavnuu valjeeht. Luhhoost kuittâg majemui aigij taid uáiná ain eenâb kaavpijn. Já tien nube käävpist mun kavnim mascarpone já meid laktoosttes rahka! Lijjim luholâš. Puohmuđusijd máávuid laktoosttes rahkan ij tiäđustkin koolgâ vyerdiđ, nuuvt et taid mun kolgim jieš siävuttiđ. Mun väljejim smakkân oomeennjuvdos, mii must lâi jo valmâšin. 
Čieskâsist mun jiem finnim aaibâs laktoosttes evvis, mut muu mielâst lijjim uáli alda tom. Nuuvt et kale mun tom puohtim puurrâđ. Kuohtuid reseptáid koolgâi pieijâđ laktoosttes rahka, nuuvt et ostim tom kulmâ stuorrâ litterpele puurki já moonnim tutâvâžžân pááikán liäibuđ. 
Mun algâttim liäibumijdân juovlâčieskâsist. Ton ponnen lâi táválâš kiessum toortu täigi, mii ij lam väädis rähtiđ. Ton tevdui onnui lahcâ-rahka-siävuttâs, mon mun rahtim siämmáá ääigi ko kiessum torttu lâi possuumin uuvnâst. Siämmást mun rahtim tevduu meiddei jieččân juovlâpiälkun, moos meiddei onnui rahka. 
Mut mottoom suujâ tiet muu teevdâ oroi eresmuđusâžžân ko táválávt. Tot lâi mahtnii čáccáb. Muu mielâst suijân ferttij leđe tot ko mun lijjiim lasettistâm oomeennjuvodosist raahkan. Tot lâi kale aaibâs pyeri mudoi, ko mun tom smakkiistim. Liijká mun meridim kevttiđ taam siävuttâs tágárin čieskâs já piälhu tevdimân. 
Ko čieskâstorttu lâi possum, mun kiesâstim tom rullán tego táválávt-uv já pieijim tom čuáskuđ. Fievridim tom olgos peevdi oolâ, tastko mun tarbâšim eres liäibumân saje kievkkânist. Mut muu lukko ij pištámgin nuuvt kuhháá: ko mun suullân tijmepele siste kuovllistim olgos, te huámmášim, et eidu lâi arvam. Karttim huápust viežžâđ rulá siisâ, amas tot njuoskâđ já pillâšuđ. 
Čieskâsrullá lâi kuittâg čuáskum jotelávt olgon, já nuuvt mun peessim lehâstiđ jieččân kiesâlduv já levâttim ton oolâ tevduu. Tot moonâi pyereest. Mut muu lukko ij pištámgoin nuvâhánnáá. Tot nuuvâi toos, ko kolgim kiessâđ tevdum rulá kiddâ, mučis kiessum torttun. Suullân siämmáá muččâdin ko reseptist-uv, jis ij jo čuuvtij pyerebin. Talle mun huámmášim, et teevdâ lâi tuođâi-uv meendu njuoskâs já meendu lussâd. Tondiet rullá ij pissoomgin kiddâ pic rottâsij kaskoo áávus – vala fasteeht paajaabeln. Mun tedâččim tom kiddâ nuuvt pyereest ko puohtim, mut ij tot nuuvtkin pyereest išedâm. Smavvâ pittááš tast paasij hárráđ áávus. Muu mielâst tot ij kuittâggin lam mahten varâlâš, tastko toos oolâ pieijuuččij vala lahcâ. Ton tááhust kihheen ij uáináččii luoddânem, nuuvt et puáđus ličij kuittâg-uv purâttettee. Majemuš hervâttem ličij kuittâg eskin ittáá peeivi huolâ, nuuvt et onne tast ij tarbâšâm tađe eenâb perustiđ. 
Čuávuvâš hástu lâi juovlâčieskâs pajedem meddâl peeldi alne. Tastko teevdâ lâi tommittáá njuoskâs, tot toovâi meiddei muu čieskâs lussâdin. Tom ij puáhtámkin lihâttiđ kuussân. Mun karttim uigâđ ubâ čieskâs puolâščuukán peldijn. Kijttâlim jieččân kale tast, et lijjim luhhoost ráhtám tom peeldi oolâ, nuuvt et toin naalijn tom lâi älkkee sirdeliđ. Pic et tääl te muu peldi lâi kiddâ puolâščuhheest mottoom tiijme. Luhhoost juovlâpiälhu rähtimân ij tarbâšâm peeldi ollágin. 
Čieskâs lâi tääl kolmâsist, já mun puohtim rähtiškyettiđ juovlâpiälhugis. 
Kákkupone lâi älkkee rähtiđ, mut tot lâi kale hiđes passeeđ. Pasemân kuulâi ubâ tijme. Siämmáánáál ko čieskâsáin-uv, meiddei kákkupone koolgâi tipteđ ráávhust čuáskuđ vuormâst. Passeemvuormâ koolgâi vala leđe olluv. Luhhoost must lâi ohtâ ollâ vuormâ, veik tot ij lamaškin aaibâs hiäivulâš taan pasemân: muu vuormâst lijjii kulmâ tääsi. Mun liččim tarbâšâm taggaar vuormâ, mast ličij lamaš tuše ohtâ tääsi. Taat kákkuponne ulâttij passeem maŋa pyereest kyevti táásán, já tot uási mii viigâi olleeđ kuálmád táásán, hárrái suámálávt. Taan uásist paccii fastes roobdah, moh jiešmeidlist koččii meddâl tállân passeem maŋa. Toittáá-uv kale piergij pyereest, ige kákku luhhoost moonnâm piilán tondiet. 
Mut čuávuvâš liäibumpärtti lâi jo vyerdimin uuvsâ tyehin, ko poođij äigi komettiđ kááhu meddâl vuormâst. Kákku ij luovânâmgin, veik mun maid porgim, vistig várugávt já ton maŋa váhá korrâsubbooht! Täigi lâi tommittáá suohâd, et tom lâi lamaš väädis leškiđ vuormân. Vuáimálub šluvgem maŋa kákku luovânij tuše nube roobdâst mut ij ollágin nubbeest. Mun aštus sáhhááškuottim piälkkukááhu nijbijn togo, kogo tot lâi val kiddâ vuormâst. Mun irâttim leđe várugâs, amas mun pillediđ ubâ vuormâ.  Mut muu sáhhám ij moonnâmgin nuuvt mudágávt tego mun lijjim smiettâm. Kákku kale luovânij vuormâst sáhhám maŋa, mut ohtâ stuorrâ pittá paasij kiddâ vuormân. Nuuvt te muu juovlâkákku lâi taggaar tego tast ličij kiinii stuorrâ pitá käskistâm. Ij ávttám eres ko luovviiskyettiđ kiddâ pááccám pitá sierâ. Viehâ pyereest tot vuolgij-uv vuormâst, pic kyehti ucceeb pitá paccii ain kiddâ. Taid ij finnim mahten luovâs eereeb vuormâ kääsitmáin. Taan tove mun lohđuttim jieččân, et eidu tiet peeli kááhust mudoi-uv pásáččij vuoluupeellin, nuuvt et tiei pitái váilum ij mahten huámášiččii peevdist. Já uáli táválâš lâi, et kákku ij ubâ pittán puáđáččiigin taldrik oolâ tom čuopâdijngin. Mun aštus čuákkejim luovâs pittáid nuuvt pyereest ko puohtim já pordim taid káákun kiddâ. Toh tarvanâddii-uv, tastko kákkuponne lâi tommittáá assaa. 
Čuávuváá tove mun lijjim eeđeest káhhoin talle ko mun kolgim čuoppâđ kákkupone kuulmâ uásán já kolgim tevdiđ kyehti kooskâ. Eidu lijmim keežild kááhust luovvânškuottii suámáliih smavvâ pitáh já muáluh, nuuvt et kolgim vala nube kerd iskâđ lijmiđ taid sajasis. Taan tove paccii kale stuárráábeh rääigih kááhu siijđon. Mut toos-uv lâi tiäđust-uv liäibost čuávdus: piälkku tarbâšij hiäivulii maisem, nuuvt et puđâldiččim eidu tien sajan valjaaht smavvâ kuobbârijd marsipaantääigist. Taamgin päärti ij kihheen uáináččii valmâš kááhu alne. 
Tastoo mun tevdiškuottim kááhu. Mun huámášim, et tot jeggijuŋŋâhillo, mon mun lijjim smiettâm teevdân, lâi-uv jo moonnâm puoh juovlâčieskâs tevdimân. Nuuvtpa mun tuáppejim skaapist vađukkâshilo já njuvdim tom kááhu oolâ. Tastoo lâi äigi väldiđ tien tevduu, moos mun lijjim siävuttâm mascarpone já rahka. Taat-uv lâi uáli jo čaccáá. Lijjim kiävttám jo puoh rahka, nuuvt et kejâškuottim pyerebeht rahkapurkijdân. Mun huámmášim, et tothân ij lamaškin rahka, maid mun lijjim kiävttám,  pic laktoosttes juuguurt! Puurkih lijjii lamaš käävpist paldâluvâi, já mun lijjim toppim puástupuurkijd! Tääl te meridim, et jiem njuoskâdiččii kááhu ollágin. Jeđe rähtistim maissijáávuin suvrâs, moin finnejim mascarpone-juuguurttevduu suohâdubbon. Tot luhostui-uv. Já maŋeláá ko jurdâččâm, te taat lâi-uv uáli jo luhostum čuávdus, já kákku lâi njäälgis. 
Mut vala lâi ohtâ čuolmâ čuávdimnáál. Mun kolgim finniđ jieččân juovlâpiälkun hiäivulijd seeinijd, váhá tego pessi te. Nuuvt te mun suddâdim vielgis suklaa já leškejim ton peeldi oolâ, mon mun tääl postim väldiđ maassâd puolâščuhheest, Mut mottoom suujâ suklaa pisoi timesin. Tot ličij kolgâm koorrâđ aaibâs viste liegâsvuođâst. Mun uigâdim tom-uv puolâščuukán mottoom tiijmán, já ton maŋa tot kale tiäđust-uv jiäŋui já tom lâi älkkee tuáijiđ maŋgân pittán já pardeđ kááhu pirrâ. Máálájim toos vala oovsijd ruškis suklaast kahvâláin. Já kááhu oolâ mun leškiistim loopâ mascarpone-juuguurtsiäivuttâsâst, moos lijjii lasettum maissijáávuh. Tot luhhoost pisoi pyereest kááhu alne ige kulgâm kuussân. Taan siävuttâs oolâ mun tiällájim hervân stuorrâ soorijd. Čuolmân lâi ain kááhu vuoluubeln leijee räigi, mii liijká oinui. Eidu toos mun rahtim šiev tuovŋâs: mjun puđâldmin mučis ruánáá sino mandelmassaast já ton oolâ vala smavvâ kuobbârijd. Nuuvt te muu kááhu kosmeetlâš feilâ lâi tievâslávt lappum! Taat kákku lâi-uv čuávuváá peeivi nuuvt pyeri já njäälgis, et tot purrui puoh. Ulmuuh purrii vala kuobbârijd já sino-uv. Já sij purrii meiddei tien kosmeetlii feeilâ, mon kihheen ij uáinám já mast ohtâgin ij valagin tieđe maiden. 
Čuávuváá peeivi, adai juovlâpuurâdmân vyelgidijn mun aštus valdim juovlâčieskâs puolâščuhheest. Tot lâi tääl pyereest jiäŋŋum já tom lâi tääl älkkee lihâttâllâđ. Mun tiällájim tom vistig pahvitaldrik oolâ, mon mun määđhi várás pieijim vala passeempeeldi oolâ. Toin naalijn tom ličij máhđulâš jođettiđ. Já talle koolgâi tiäđust-uv vyeijiđ siämmáá kuuloold ko ránnjá-ákku, kote vuájá jieijâs Suzuki Altoin hitásubbooht ko mun tuolmâmpyeráin suu paaldâst. (Muoi láán taam motomin iskâm, ko leen jottáám siijdâ kuávdážân.) 
Kuulmâ vaartâ automääđhi maŋa mun aštus kuovllistim jieččân čieskâsân. Tot lâi sudâškuáttám, já nuuvt te lâi keevvâm, et määđhi šluvgem keežild tot räigi, mii lâi pááccám ton paajeeb uásán, lâi oppeet áávus, já tot lâi rottâsâm eenâb ko vyelgidijn! Mun aštus várugávt tedâččim tom uđđâsist kiddâ, ko lijjim vistig poossâm kieđâidân. Mut ij taatkin tiåđustkin mihheen stuorrâ paartijd lamaš. Juovlâčieskâs oolâhân puáđáččij ain tot lahcâkerdi, nuuvt et tiet rottâsem kale pásáččij laavcâ vuálá, ige ohtâgin tom tobbeen vovjâččii. Já ton oolâ mun meridim pušteđ vala sillee čoođâ kaakaojáávuid, moh lopâlávt luávdáččii taam kosmeetlii feeilâ. 
Juhlesaje kievkkânist lâi meendu uccáá saje, nuuvt et mun kuođđim kuohtuid pajaldâsâidân kolmâ ááitán. Pieijim taid tuárvi pajas kale, amas táálu peenuv njiellâđ taid pottâsis. Tomhân mun jiem eisigin eidu tääl lam vyerdimin. 
Já nuuvt te lijjii juovlâmáláseh. Ubâ suuhâ lâi tobbeen, já juáháš lâi mälistâm puurâdmân maidnii. Lijjii käneh, loováh, kaalah, potáseh, salatteh. Ij váilum innig mihheen eres ko muu pajaldâs. Nuuvt te mun vuolgim viežžâđ pajaldâsâid ääitist. Tastko must iä lamaš nuuvt ennuv kieđah, finnejim skippáár-uv: mottoom uápisolmooš, Henk, vuolgij munjin skipárin. Sun lâi stuorrâsiähá olmooš, kii poorgâi muorâkärdifirmaast ige sun kuássin palaskâm luándupittáin. Sunjin-uv muorâfáddá káhhoid heivij pyereest. 
Já nuuvt te muoi toppiistáim pajaldâsâid. Mun valdim juovlâčieskâs, Henk kuodij juovlâpiälhu. Já nuuvt te keevâi eidu TOT, maid mun jiem kuássin lijjii halijdiđ tábáhtuđ. Olgon poođij korrâ pieggâspälli, mii paifakkist possoolškuođij pááppár meddâl muu čieskâs alne. Mun keččâlim toppiđ kiddâ pävirroobdâst, mut tot ij išedâm maiden. Mun pevhištuvvim, ko pieggâspälli possoolškuođij muu passeempeeldi-uv já toppij tom. Já nuuvt te keevâi, et ton alne leijee pahvitaldrik – já ton alne muu juovlâčieskâs – čierâstškuođij enâmân. Jiem pastam taid mahten orostittiđ. Já nuuvt te muu fijnâ čieskâs koočâi enâmân, puohrâkkân! 
Mun ruhâdâlškuottim majaskulij. 
Henk poođij toos paaldân já ooinij, maht lâi keevvâm. Vistig muoi povvâstáim nuuvt et toos kužâdâđáim. Čieskâs lâi kale koččâm enâmân, mut taan tove – iimâš kale – olmâ kulij! Já stuárráámus uási tast lâi ain pahvitaldrik alne! 
Henk reagistij jotelávt. Sun ooinij siämmáá ko mun-uv. Mun lijjim čuoppâm motomijd smavvâ pittáid sierâ, nuuvt et finniiččim tain šiev oovsijd čieskâsân. Toh pitáh lijjii tääl kirdelâm tabeláá. Já muu stuorrâ čieskâs, mii lâi määđhi ääigi luoddânâm, lâi tääl rottâsâm aaibâs áávus! Lâi šoddâm hirmâd fastes pajaldâs. 
Jieš murâštim čieskâs surgâdis loopâ. Puoh tom stuorrâ liäibumvääivi maŋa tot leggiistuuččij lyeniliitán! Mun smiettim, et lijjim tušij tiet uáinám hirmâd stuorrâ vääivi pajaldâs rähtimist. Tot ij lam ollágin suotâs. 
Mut siämmást Henk, luánduolmooš ko lâi, toimâškuođij. 
- 
Kulâ, ij eeti lah ollágin tággáár! sun pahudij já keigij munjin juovlâpiälhu. 
Sun čokkiistâlâi enâmân koččâm čieskâspittáid stuorrâ kuámmirijdiskijn. Suu kieđah lijjii aaibâs kááhust. 
- 
Tun čuopâstah taam enâmân kuoskâttâm robdâpitá meddâl kievkkânist! sun čaaitij. 
Mun hirmástâllim mut sun orniistâlâi lase: 
- 
Mudoihân tot kákku ij lah kuoskâttâmgin enâmân! sun páávui. 
- 
Já čuopah uđđâ smavvâ pittáid hervân tien nube keejist! Mijjân páácá tuárvi kákku ton maŋa-uv. Mist lii tuárvi ko lii taat-uv juovlâpiälkku vala, sun joođhij. 
Já ovdilgo mun lijjim čaranâm päärtist, Henk lâi čokkiistâm ubâ čieskâs, já jiešalnees vuossâmuu keerdi tot oroi čaposubbon ko kuássin ovdil. Sun kuodij čapo čieskâs siisâ já mun valdim juovlâpiälkkukááhu. Poollim tiäđust-uv tast, et tot-uv kočâččij enâmân siämmáánáál ko juovlâčieskâs-uv. Luhhoost nuuvt ij kuittâg keevvâm, veik tubdim kale, et munjin šoodâi mottoommuđusâš “kähvikoppâneuroos”. 
Henk tuálvui čieskâs kievkkânân, čuopâi tast jieš hiäivulijd pittáid meddâl, jeđe avžui muu pardeđ laavcâ ton oolâ. Mun smiettim et koolgâm-uv tom porgâđ vâi joskâđ. Mut mun mottoom suujâ tiet jotkim. Tot moonâi pyereest kale. 
- 
Já nuuvt te čiävláájin Henk kuodij čieskâs juovlâpiävdán. Puáđus lâi kale hirmástuttee mut hirmâd muččâd. 
- 
Mut toh kákkupitáh enâmist, mun culijdim Henk piälján. 
- 
Tot ij lah mihheen čuolmâid, Henk culijdij maassâd  já njurgij pennuusis. 
Peenuv ruotâi oskolâžžân išedis kuuvl. Jávottáá Henk luoštij pennuu olgos. 
- 
Tehân te láppojeh pyereeb njáálmán toh-uv kákkupitáh, ige kihheen taid kuássin uáini! 
Henk poođij maassâd kievkkânân. Mun te hirmástâlân keččim, ko Henk falâdij pajadâsâid piävdán. Ulmuuh valdii pittáid taldrikkees oolâ čieskâsist já puurâdškuottii. Mun puurrim meiddei jieš tast jiemge luhhoost huámmášâm maiden epitáválijd. 
Mut talle kiinii koijâdâlškuođij must reeseeptkis. Sun eeđâi. 
- Taat lii šiev kákku kale! Moin naalijn tun lah finnim toos tágárijd kristalpittáid? Aaibâs tego muotâ teikâ jieŋâ já toi siisâ tágárijd čunnui tijppâsijd njaalgâ pittáid? 
Henk ruáhádij jeđe iiskâi toollâđ muáđuidis táválâžžân. Mun keččim hirmástâlân, mut sun čielgiistij: 
- 
Uáináh-uv, taas láá kevttum ruškis sukkâreh. Taat tiŋgâ lii pieijum puolâščuukân, já tast toh kristalleh puátih. 
Nubbegis kyessi pahudij: 
- 
Mun jiem kale kaavnâ täst maiden tagarijd! Lii-uv tiet njaalgâ uási tuše tuu purrâmušâst? 
- 
Jáá, tääl te mun-uv kavnim tieggáár pitá! Taa! Mun meid smakkiistâm! 
Já sun še rammui eromâš šiev čuávdus, moin naalijn juovlâčieskâs lâi valmâštum. Suoi puuráin vistig čieskâspitáidis jeđe sirduin čuávuváá palaldâssângis já valdijn pitá juovlâpiälhustkis. Tot luhhoost lâi aaibâs oornigist muu peeleest. 
Mun smiettim hirmástâlân jieččân reeseept, moin naalijn juovlâčieskâs lâi finnim ekstra njaddoid.  Já mun smiettim et mun liijká liččim kolgâm orostittiđ Henk. 
Reeseept koijâdeijee nuáiguttij uáivis jeđe ain rammui  tutâvâžžân, mon šiev liäiboo mun lijjimgin lamaš já mon njaalgâ já eromâš njaddoid mun lijjim kavnâm jieččân pajaldâssáid. Uážuččim čuávuváá ive-uv rähtiđ siämmáid evvidijd. 
Munnust Henkijn lâi ain syeligâs reeseept, mon tuše muoi juovlâkuosij juávhust tieđijn. Já suu peenuv tiäđust-uv meiddei. Muoi muorâčyelleeh já sáhhájeijeeh iän tiäđustkin muádi paijeelmiärálii čunoičalmeest suorgânâm. 
Tilaa: 
Blogitekstit (Atom) 
Mondiet lätteetivvoo iä ovdil koččom 
Sun poođij talle esken 
ko orroomviste lyevdilättee eelij jo 
šievnáál jieijâs eellim 
leggistâdâi liävuttemeht tállân ko kiinii lavkkij ton oolâ 
pevdi hiäilui 
nuuvt et käähvi stircoi koopâst 
ige čääcigin táttum pissoođ laasâst 
Mun šyehkittâm 
uuvsâ tyehin skuálkuttâllee juovláid 
já toos et kolgâččij hervâttiđ juovlâmuorâ 
jiemge mun mahten kaavnâ juovlâheervâid 
jieččân tijmáá vuorkkim maŋa 
Kietân sáttojeh tuš posâlum uárbissuháh seehâ tievâ 
já forgâ huámášâm 
et skaapi sukkáloová lii kuárus 
Ete koolgâi-uv sattuđ 
jiemhân mun lah porgâm uárbissuhháid maiden 
maailm ááigán 
Must lii lamaš pyereeb-uv pargo 
Mahtsun jis mun tääl pyerediččim tavijdân 
kuáivuččim skaapist juovlâpäädi 
hervâttiččim-uv muorâ uárbissuháigijn 
siämmáánáál ko mun hervâttâm muorâ suklaatasnijgijn 
maid kalga stuorrâ vaivijn uuccâđ ovsij kooskâst 
Maht jis mun orniiččim-uv eromâš juovlâilo 
kyehti suháiuuccâmkišto 
Vuossâmuu vyeittee ličij tot 
kote kavnâččij enâmustáá sukkápaarâid 
já nube vyeittee tot 
kote kiesâččij sukkápaarâid jotelumosávt uccâ pakettij siisâ 
já čáláččij pakettij oolâ rievtis omâsteijee noomâ 
já finniiččij suhháid vuod šiev oornigân 
Puohah uážuččii šiev juovlâskeeŋkâ 
lieggâ juolgijd kuhes ááigán 
Taigijn suháigijn moh ain pásáččii uárbisin 
puávtáččij juhlođ veik avalijd juovlâid 
aainâs-uv tassaažân 
ko puoh suháh mahtnii motomin lappuuččii muorâst 
Mondiet lätteetivvoo ij lam ovdil kuččum 
Sun poođij talle eskin 
ko orroomviste lyevdilättee eelij jo šiev muudon 
jieijâs eellim 
soolhij liävuttemeht tállân ko ton oolâ lavkkij 
pevdi hiäilui 
nuuvt et käähvi stilčoi koopâst 
ihe čääcigin innig táttum pissoođ laasâst 
4 
Juovlâäijih iiskâi suoskâđ leeibis, mut tast ij puáttám mihheen. Suu ovdâpäneh povčâgii já suijii suámálávt olgos njäälmist. Juovlâákku suorgânij: 
- Ju-, Juovlâäijih-rähis! Mii tunjin lii tábáhtum? Tuu päneh iä lah oornigist! 
Tom Juovlâäijih jieš-uv tuubdâi. 
- Tom tiet suámálâš naver tieđij, sun eeđâi. 
- Mii naharijd tot lâi? Juovlâákku koijâdij. 
Já nuuvt te Juovlâäijih muštâlij uánihávt peinijáástis. 
- Tietivettee-uv tuoi tast maiden, toontuh Tuámmir já Vildáá? Juovlâäijih koijâdij. Tuoi láid muu paaldâst ko mun koccájim. 
Mut toontukyevtis puštijn uáivis. Suoi iävá maka tiättám masten maiden. 
- Tun kal ferttiih pyecceiviäsun moonnâđ, Juovlâákku toimâttij já usâškuođij puhelimis. 
Juovlâäijih lâi purâdemkooskâst. Sun keejâi vuáruttuvâi taldrikân já Juovlâáákun. 
- Mun vistig purâdiččim, Juovlâäijih pahudij já uuigâi kahvâl njálmásis. 
Mut ij suu puurâdmist mihheen puáttám. Päneh povčâstii. 
Juovlâááhu mielâst sun koolgâi tállân joskâđ puurâdmist. Tieđe veik päneh tast vala eenâb váivášuuččii. 
- Pyecceiauto puátá tuu viežžâđ, Juovlâákku almottij forgâ ko lâi savâstâllâm pänituáhtáráin. 
- Pyecceiauto? Mondiet tun tomgis tiilájih? Ij suigen taat nuuvt viärráás väivi lah? Kalehân mun jieš-uv toho puávtám vyeijiliđ, sun smietâi. 
- Ij, tun lah nuuvt tehelâš äijih, et tondiet. Päneh iä nyevt peri luovvân njäälmist. Tieđe veik tunjin ličij sattum miinii luhottesvuođâid. Jis tun jieš jieh tuše tom mušte? 
Já forgâ pyecceiauto vuojij šiiljon. Almaakyevtis laiđijn Juovlâäijih čokuttâllâđ auton. Nubbe kale koijâdij, ličij-uv pyeremus jođettiđ suu viällud, mut toos Juovlâäijih iä miettâm. Já nuuvt te pyecceiauto vyeijilij piilih njurgon pyecceiviäsun. 
3. 
Já nuuvt te toontukyevtis nááđoin uđđâsist Juovlâäijih kuuvl. Luhhoost Juovlâäijih njälmi lâi ain áávus já sun škorijdij tommittáá korrâsávt, et lâi älkkee porgâškyettiđ. Mut kuábáš suu paanijd talle njuolgiiččij? Tonttu Tuámmir keejâi Tonttu Vildáá kulij. Taat puuštij uáivis. Nuuvt et Juovlâäijih panij njuolgim šoodâi Tonttu Tuámmir pargon. 
- Tun koolgah išediđ muu, tonttu Tuámmir culijdij. 
Tonttu Vildáá nuáiguttij uáivis mut suu idduuh tuárgistii nuuvt et toh masa jo skolijdii oohtân. Sun tuáivui, et suu iše ij ollágin onnuuččii. 
Já nuuvt te tonttu Tuámmir várugávt uuigâi suormâs Juovlâäijih njáálmán. Sun tuubdâi, et kyehti vuoluupele ovdâpäne heiluu. 
- Toh láá kale toijum, sun culijdij. 
Juovlâäijih lihâdistij suámálávt, smakkiistij njálmásis uigâdum suormâ, njoomâi tom tego tuátu jeđe uuigâi jieijâs-uv suormâ njálmásis. Tonttu Tuámmir ruttij jieijâs suormâ jotelávt meddâl. Juovlâäijih mulijdij maidnii naversemistis. Tast lâi vaigâd finniđ čielgâs, mut ko pyereest kuldâlij, te sun eeđâi suullân näävt: 
- Meddâl toh jotosij pitáh njäälmist! 
Tonttu Tuámmir keejâi, maht Juovlâäijih jieš njuolgij panijdis suormâinis. 
Fakkist Juovlâäijih lehâstij čolmijdis já riäpčuttij taid moddii. Sun huámmášij toontukuáhtá: 
- Jáá, tiervâ! Mun lijjim kustoo nohádâstâm. Maggaar äšši tunnust lâigin munjin? 
Toontukyevtis keččâláin sárnuđ. Tonttu Tuámmir lehâstij njäälmis, mut suu čuddust ij puáttám ij maggaargin jienâ. Tonttu Vildáá tile ij lam ollágin pyereeb. 
Já nuuvt te Juovlâäijih sárnuškuođij: 
- Naah, mun tuš oođđim, mun lam aaibâs oornigist, mun jurdám, Juovlâäijih eeđâi. 
- Mun nievdim tuše suámálávt. 
Já meiddei suu njäälmist tubdui váhá suámálâžžân. Mut sun pahudij: 
- Tietivettee-uv, mun tuođâi-uv nievdim nuuvt suámálávt. Täst tibi ko kiergâneem, mun suáitistâm tien professorân. Must lii nuuvt suámálâš tobdo tien uđđâ noomâi tivvoomohjelm tiet. Tuáimá-uvsun tot olmânáál? 
Mut aaibâs tego piäluštâssân kullui kostnii kukkeláá Juovlâááhu jienâ: 
- Kost tij kuulmâs leppeđ? Purrâmuš lii vaalmâš! 
Jeđe Tonttu Tuámmir viijmâg finnij jienâs maassâd: 
- Naa, muoi tuoin Tonttu Vildáin poođijm koččođ tuu puurrâđ. Tun jieh kuullâm Juovlâááhu. Siämmást Juovlâákku-uv oinui puátimin. Sun pahudij: 
- Tiehân tij leppeđ-uv! Mun lam uuccâm tii veik mon kuhháá. 
- Jáháh, nahân te takkâ, Juovlâäijih eeđâi já pulttâsij suilostis. 
Sij vuolgii puohah siisâ purâdiđ. 
Juovlâäijih luágui siisâ tupán iärásij maajeeld. Sun smietâi korrâsávt. Taan tove sun smietâi-uv čuuvtij korrâsubbooht ko táválávt. Sust lâi nuuvt omâs tobdo. Jis tot veik poođij suu suámálii nahhaar tiet? Sun eeđâi eemeedsis, et puáđáččij aaibâs forgâ purâdiđ; vistig sun kuittâg jorgettičij jieijâs pargoviistán. Sun koolgâi tállân suáittiđ. Sun poltoi pápárijdis peevdi alne já uusâi professor Trast nummeer. Vijmâg sun tom kaavnâi! Sun tedâččij numerijd já kuldâlij. Puhelin čuojâi kuhháá ovdilgo professor västidij. 
Professor Trast lâi hiämáskâm. Sust lâi tääl kuursâ maŋa luámu, mut ko Juovlâäijih nummeer oinui, toos kale koolgâi tállân västidiđ. Já nuuvt Juovlâäijih čielgij sunjin omâs naharis. Professor mielâst-uv tot lâi uáli jo komálâš naver. Juovlâäijih joođhij: 
- Professor, mun kale tiäđám, et tust lii luámu. Mut juurdâš, jis ubâ Euroop párnái paketteh maneh mottoomnáál siähálâs. Tothân ličij jo aaibâs maailmluoka pärtti. Puávtáččih-uv tun kuittâg puáttiđ vala ohtii tärhistiđ, et noomâi tivvoomohjelm tuáimá olmânáál? 
Professor iiskâi ravviđ Juovlâäijih puhelin peht. Mut Juovlâäijih iätádui nuuvt čuuvtij, et  professor meridij puáttiđ pääihi oolâ tállân. Vistig professor  ááigui puáttiđ čuávuváá peeivi Peljituoddârân, mut Juovlâäijih lâi tommittáá liävuttem, et lâi kustoo tárbu puáttiđ jo onne. Táváliih kirdemmašineh iä eidu ton peeivi jottáám, mut Juovlâäijih lopedij vuolgâttiđ kirdeetoontus professor kuuvl já eelliđ viežžâmin suu muádi tiijme siste.  Siämmást Juovlâäijih sooitij vala kirdeetoontun já vuolgâttij suu professor kuuvl kirdemmašináin. Suáittimis maŋa Juovlâäijih oroi rávhuttuumin ucánjihhii. Tastoo sun ruvviistij čuávjis, mii jo almottij, et lâi purâdemäigi. 
Juovlâäijih kuáivustij stuorrâ kuvssijn potásijd já váhá ucebáin kuvssijn kastik. Taldrik roobdân sun piejâi koškeleeibi, mon oolâ sun lâi eidu levâttâm kirnovuojâ. 
- Áhh, puurrâmmielâ tiein peivinaharijn kale šoodâi-uv, sun pahudistij já käskistij leeibist. 
- Uhmm-hh, Juovlâäijih njäälmist peesâi. 
- Maid-ah? Juovlâákku koijâdij ko ij iberdâm. 
2. 
Juovlâäijih oođij nuuvt njálgáht, et sun ij tiäđustkin uáinám tom, maht tonttupárnáákyevtis sierâdáin suu aldasijn já tuáškoin smavvâ mailain smavvâ páálu. Suoi tuáškoin vistig tyebbiláá, mut talle sunnust oroškuođij, et lâi meendu ahheev tuáškuđ páálu tuše toontust nuubán. Tonttu Tuámmir hoksái, et ličij suotâs finniđ páálu sodâstiđ viermi paijeel. Mut sunnust lâi tállân vädisvuotâ: mihheen viermijd ij kavnum tast aldasijn. Tot lâi-uv väivi. 
Mut fakkist Tonttu Vildáást lâi maailm pyeremus juurdâ: Juovlâäijih hiäŋgámsuilo! Tothân tuhhiiččij pyereest viermin! Páálu puovtij tuáškuđ kuáimásis Juovlâäijih paijeel nuuvt et nubbe čuážui nube peln suilo, nubbe nube peln. Já tiäđust-uv koolgâi toškâliđ páálu várugávt nuuvt, et tot ij kuoskâttiččii Juovlâäijihân ollágin ige cuvnâččii suu. Tot lâi-uv váhá jiäráskittee spellâ. Tuostâi-uv tom ollágin porgâđ? Juovlâäijih sátáččij veik koccáđ já suttâđ! 
Mut toontukyevtis iävá maaššâm vyerdiđ. Vistig Tonttu Vildáá iiskâi. Sun toškâlij, já pállu kiirdij pyereest viermisuilo paijeel. Tonttu Tuámmir fattij páálu kiddâ jeđe toškâlij tom maassâd. Toin naalijn suoi toškâstáin páálu maŋgii. Tot lâi-uv eskin hävskis spellâ. Ko tot moonâi nuuvt pyereest, suoi jođhijn. 
Mut te sattui, et Vildáá časkem pállu kiirdij-uv váhá vyeliláá, nuuvt et tot vahâgist kuoskâi Juovlâäijih siämunân. Tien páálun Juovlâäijih kale masa jo moránij. Sun lihâttâlškuođij kieđâidis já ruvviiškuođij njuunees. Tast Tonttu Tuámmir suorgânij tommittáá, et keejâi-uv páálu tuáškudijnis Juovlâäijih kietân ige páálun. Já talle tot pärtti tábáhtui: pállu ij kirdámgin nuuvt kuhás et tot ličij olláám nube pel suilo. Tot kirdelij ---. Vuoi kaavhâd! Tothân kirdelij njuolgist Juovlâäijih njáálmán! Já Juovlâäijih njäälmist kullui suámálâš jienâ: 
- Krak, krak-krak. 
Toontukyevtis suorgânáin. Maht te jis Juovlâäijihân keevâi hyeneeht? Suoi kaađáin tom, et láin algâttâm tággáár speelâ. 
Mut Juovlâäijih ij valagin koccám. Sun oroi aaibâs tego ličij lam suoskâmin maidnii suámálijd, ruttiistâlâi maidnii njälmistis já leggistij páálu enâmân. Juovlâäijih škoorijdškuođij lussâdubbooht, njälmi ávus. 
Kaandâkyevtis láin tuođâi-uv suorgânâm. Tonttu Tuámmir lâi ruokkâd. Sun nááđui aaibâs Juovlâäijih paaldân. Nuuvt te sun kuovlâi Juovlâäijih njáálmán. Já veik sun ij mihheen pänituáhtárijd lamaškin, te sun ooinij, et njäälmist kyehti päne lijjii toijum! Tast tot suámálâš jienâ-uv lâi puáttám! Nubbe pääni oinui váhá vardemin-uv. 
Toontukuáhtás šoodâi eeti. Suoi kaččâláin vistig tyebbiláá ráđádâllâđ. Maid te täälgis koolgâi porgâđ? Maidniihân koolgâi tääl porgâđ! Já jotelávt! 
Tonttu Tuámmir lâi rehelâš. Sun iävtuttij: maht jis cuvnâččij Juovlâäijih já muštâličij sunjin puoh? Tonttu Vildáá mielâst tot ij lam šiev juurdâ. Sun ij tuostâm. Sun lâi aaibâs vises tast, et Juovlâäijih ij toos lijkkuuččii ko kulâččij, mii lâi tábáhtum. Ráđádâlmij maŋa suoi meridáin et suoi iävá cuvnâččii Juovlâäijih. Mut maht te? 
Talle Vildáá iävtuttij, et kolgâččij-uvsun toijum paanijd kiškettiđ meddâl. Mut Tuámmir mielâst tot lâi meendu varâlâš juurdâ. Tallehân Juovlâäijih vissásávt koccááččij já tiäđáččij maht lâi keevvâm. Já nuuvt te suoi tiptijn paanijd orroođ. 
Já suoi smietáin ain. Paifakkist kuohtui njäälmist poođij siämmáá ääigi siämmáš iävtuttâs: toijum paanijd koolgâi finniđ sajasis! Amahân te Juovlâäijih ij talle huámmášiččii maiden? Já nuuvt te suoi ferttijn hutkâđ juonâ, maht tot tábáhtuuččij. 
J 
uovlâäijih kavâstâlâi šiljosuilostis. Kiärpáš juurâi suu njune paajaabeln, mut ij totkin suu hettim. Sun viällái nuuvt njálgáht. Juovlâäijihist lâi keesi. Sust lijjii šoorcih jyelgist, ruopsis T-päiđi pajalist, kesiluáváttuvah jyelgist. Kuhes siämu hiäŋgái suilo ulguubeln, ige jyelgipelgigin nuuvt pyereest kammuu siisâ mattâm. Lâi pyehtiđ koijâdiđ, et lâi-uv tot Juovlâäijih ollágin. Vâi lâi-uv tot kiinii eres, kote tast viäluttâlâi.? Mut ko pyereest keejâi, te kalehân suu tiäđust-uv tuubdâi. Tyellittälli suuilost kullui škorijdem. Naver lâi ruttiistâm. Kiärpáš siäivui suu njune oolâ já vuod pajanij. 
Keessiv Juovlâäijih oostâi ucánjihhii toollâđ luámu, mut taat mánuppaje lâi lamaš eresmuđusâš. Sun lâi lamaš tontuidiskijn ubâ oho tiätumaašinškovliittâsâst. Onne lâi lamaš tien škovliittâs majemuš peivi. Já tondiet Juovlâäijih lâi váhá vaibâm. Mut sun lâi meiddei ilolâš tast, et tääl suu toimâttâh lavkkiiččij uđđâ ááigán! Sun lâi finnim lähjiuásáduv tiätumašináid uđđâáigásii noomâitivvoomohjelm. Tom sij lijjii eidu tontuigijn hárjuttâllâm kevttiđ. Tovle ko Juovlâäijih lâi pargostis algâttâm maaŋgâid čuođijd iivijd tassaaš, ijhân talle lam puáhtám nievdâđgin tiätumašinijn. Tääl äigi lâi nubbe. 
Juovlâäijih lâi ain nievdâm noomâi tivvoomohjelmist tondiet ko noomâi čäällim lähjipakettij oolâ lâi ain lamaš jyehi-ihásâš huolâ. Toontuh kale keččâlii čäälliđ párnái noomâid pakettáid nuuvt muččâdávt ko mattii, mut kuássin tot pargo ij lam luhostum toin naalijn, et puoh paketteh liččii tállân kavnâm olmâ čujottâsân. Ain ittii čäällimfeeilah, veik maht ličij noomâid tärhistâm. Muáddi ive tassaaš Juovlâäijih lâi tontuidiskijn jođedijnis smiettâm, kiäs taggaargis pakkeet koolgâi, mon alne luuvâi “Raia”. Taggaar nommâ suu listoin ij kavnum. Lâi-uv tot monâmin Raijan vâi Railan Avelân vâi Anarân? Vâi lâi-uv pakkeet máhđulávt Raisan teikâ Raitan Kaamâsân? Juovlâäijih páájást lâi kale spesialtoimâttâh tágárij partij várás. Tobbeen tágáreh paketteh ain lehâstuvvojeh já totkojeh syeligâs koodijn. Ton peht puátih uáinusân párnái tuoivâlistoh já lähjituoivui čälleeh já ohtâvuotâtiäđuh. Mut tastoo te kalga rähtiđ pakettáid uđđâ etiketijd já kiessâđ laahjijd uđđâsist pápárân. Äigihân toos ain mana. Já jis tagareh paketteh láá ennuv, te tallehân ij muide oostâgin ko uuccâđ noomâid já selvâttiđ listoi peht, maid te kii párnáid lii tuáivum. Já vuoi tiengis päärti, jis laahjijd juáváččij vahâgist puástučujottâssáid! Täst ovdâskulij te tile muttuuččij: jis noomâ čälimist feiliiččij, te tiätumaašin larmâdškuáđáččij tállân. Tot larmâdâs lâi eidu Juovlâäijih tárboid rahtum spesialtoimâ. Taat lâi taggaar lähji, maid Juovlâäijih lâi olssis skeŋkkim. Sun lâi jieš tiilám tom professor Trastist, kote lâi tom sunjin huksim. 
Mut Juovlâäijih peivinahareh šiljosuuilost lijjii váhá suámáliih. Sun ij kale nievdâm tivvoomohjelmist mut tiätumašinijn. Toh lijjii Juovlâäijih mielâst váhá suámáliih piergâseh. Teikâ pyerebeht-uv sun uáiniškuođij uáli jo komálii peinijáá. Tot váhá suorgâttij-uv. Sun nomâlâssân nievdâi, et suu eemeed Juovlâákku čuorvij suu puurrâđ. Puurâdmist ij kale lam mihheen eromâšijd pic tast, et maid sun kaartâi puurrâđ. Sun nievdâi, et piävdán lijjii pordum vuoššum tiätumašineh. Toh piškuu tego kalkkuneh já vaidii, et noomâi riävuičäällimohjelmist lijjii meendu ennuv feeilah. Mašineh lijjii sitkáseh suoskâđ. Ruonnâsij sajan lijjii koivum tiätturpuáluh, maid Juovlâäijih smiärgáttij njälmistis kuhháá. Panij kooskâst sun tyellittälli kesâččij jotosij pittáid. Suu suámálâš naver lâi mottoomnáál addiittettee-uv. Tiätumaašin kevttim ij lam Juovlâäijihân mihheen älkkees aašijd, veik sun ubâ ääigi lâi oppâm lase já piergiiškuáttám pyerebeht. 
Mut Juovlâäijih unohis naver jotkui já jotkui. Miisun suujâid tooskis talle lâi? 
Čälleeh: Marja-Liisa Olthuis já Eljas Niskanen 
1. 
Kaabi Káránâs jurgâlâdâi seŋgâstis. Sun ij pissim uáđđiđ. Sun lâi jurgâlâddâm seeŋgâst jo maŋgâ tiijme. Sun lâi nuuvt nievrismielâst! Tondiet sust lijjii nahareh-uv rovvâm. Já tot ij lah ollágin suotâs! Suu huollân lâi tot, et Unto Uárree ij lam koččom suu jieijâs šoddâmpeivjuhlijd. 
Kaabi Káránâs hundârušâi, mondiet sun ij lam kuččum juhlijd. Lâi-uv Unto Uárree vájáldittám suu vâi ij-uv sun halijdâm koččođ? Unto vájálditij kale ennuv. Mut mottoomlágán aggâ-uv Untost lâi kale leđe kočohánáá suu. Moonnâm kiiđâ lâi nomâlâssân tábáhtum pärtti, mondiet sunnuu koskâvuođah iä lam majemui aaigij lamaš nuuvt pyereh. 
Kaabi lâi tääl suttâm Unto Uárrei. Näävt peri kyeđđiđ suu kočohánnáá! Mut nube-uv suujâ tiet sun lâi suttâm Unton. Já hirmos äšši tot lâi-uv lamaš! Unto lâi ettâm et sun ij lam tom porgâm mut Kaabi ij oskom. Nomâlâssân Kaabi perruu piervâlist lijjii moonnâm kiiđâ lappum maneh. Čiččâm stuorrâ manneed! Mučis maneh toh lijjii-uv: kuokšis čuovjisruánáá maneh, main lijjii ruškis tielhuuh. Kiinii lâi puurrâm taid čuávjásis! Koorih tuš lijjii kavnum enâmist! Suu uccâuábih já -viiljah iä innig lamaš. Kaabi Káránâs enni lâi murâštâm tom kuhháá já sujâttâm jieijâs tast, et sun lâi kuáđđám piervâl oovtâ čalmerepčâlmân kuárusin tondiet ko sun lâi moonnâm viežžâđ čääsi kievkkânist. Tot monijlappumpärtti lâi lamaš ubâ perrui korrâ muurâš. 
Juáháš lâi halijdâm tiettiđ, kii monij lappuumân lâi sujâlâš. Mut mihheen vises tiäđuid ij kiästen lamaš. Mut liijká Unto Uárree lâi finnim suujâid paijaalsis. Tot lâi tondiet ko tast sii piervâl aldasijn lijjii kavnum pähkineh já paccâheh. Adai toh lijjii uárrei evviseh. Já ton lasseen kiinii lâi uáinám Unto Uárree jotemin tast aldasijn. Tom lâi kale väädis iberdiđ tondiet ko Unto lâi nuuvt nánnáás uárree. 
Kaabi Káránâsâst šoodâi hyenes mielâ ko sun taam päärti jurdâččij. Sun pulttâsij seŋgâstis já meridij, et sun vuálgáččij váháš ááigán olgos. Čierri-uv váhá sust taaiđij peessâđ. Sun kárvuttij olgopuseris, vacâidis, čeveliijnes já kaperis. Kammuuh meiddei kolgii leđe. Taid sun ij viiššâm olmânáál kiessâđgin mut vuolgij luáváttâhkammuigijn. Ijjâpuvsâidiskin sun ij viiššâm nuollâđ ige kárvuttiđ olmâ puuvsâid juálgásis. Já forgâ sun čuážui sevŋis iijâst porthái alne. Tääsnihkin iä oinum almeest ko lâi polviis šoŋŋâ. 
Kaabi suorgânij. Paifakkist sun kuulâi mottoom jienâ. Tot lâi tego miinii ličij kirdâččâm tast aldasijn. Tot jienâ reeškij: "Ká-ká-ká-ká"... 
Kaabi ooinij uápis häämi: tobbeen kiirdij Liäiná Lädikuávská. 
Liäiná siäivui toos paaldân já imâštâlâi: 
- Mondiet tun taan ääigi jođáh olgon? Mii tust lii? 
- Naa, mun jiem pissii uáđđiđ. Tondiet mun vuolgim olgos. 
- Mondiet tun jieh pissii uáđđiđ? Liäiná koijâdâlâi tiätuäŋgirávt. 
Mut toos Kaabi ij västidâm. Suu vaanhimkyevtis láin váruttâm, et Liäiná laavij muštâliđ puoh aašijd puohháid, nuuvt et tondiet koolgâi leđe váhá várugâs, maid sunjin muštâlij. 
- Ká-ká-ká-ká, Liäiná reeškij. 
- Tiädáh-uv, tiäđáh-uv? Unto uárree šoddâmpeivjuuhlijn lii tábáhtum pärtti! Juhlij kokkâ ij pyevtigin puáttiđ. Ká-ká-ká. Tohon láá lopedum veikâ magareh herskupitáh, mut tääl tobbeen ij lah  mihheen fáállun! Kyesih-uv láá puátimin veikâ mon ennuv! 
- Kii kookâid tohon lâi monâmin? 
- Na Vuolli Vuorâččâš! 
- Jáá, na miigis Vuolin lii tábáhtum? 
- Tiäđáh-uv, tiäđáh-uv? Ká-ká-ká... 
- Sun lii puurrâm puškopasâttâsâid riddoost moonnâm ohhoost. Sust láá tääl máđoh ige sun hygieniasuujâi tiet uážu vuoššâđ. 
- Vai nuuvt, Kaabi smietâi já ruohâdij uáivis. 
- Naa, tuođâi eeti! Vuolli Vuorâččâžân láá meridum mátutalkkâseh! Sun ferttee puurrâđ taid aainâs-uv muáddi oho. Siđhes máđoh já stuárráh val ko moh! 
- Ká-ká-ká. Ij lah vises, et magareh faalâdmeh juhlijd šaddeh! 
Paifakkist Kaabi Káránâs moijái. Suu muáđoh lijjii váhá suámáliih, aaibâs tego sun ličij lamaš juonnušmin maidnii. Já jis pyereest keejâi, aaibâs tego kirkes laampuš ličij páštám suu uáivi alne. 
Sunjin šoodâi juurdâ, mon ij jiešalnees lamaš nuuvt pyeri kuullâđ. Tot ij lam mihheen nánnáás jurduid ollágin. Sun halijdij mävsittiđ puáris maneveelgi. Tääl koolgâi leđe käävvil ko taam smietâi! 
- Na kulâ, ij Unto juuhlijn lah mihheen eeđijd, Kaabi Káránâs pahudij já moijái. 
- Maid tun uáivildah? 
- Mun kale jieš moon-- , teikâ -- , naa, mun kale tiäđám tohon šiev kookâ. 
- Sun lii tyebbin mii visteest siste uáđimin. Ko sun koccáá, te mun táátum suu vyeššen. Muoi láán kuohtuuh kuittâg toho monâmin kyessin. 
- Jáá, na tothân lii pyeri, hirmâd jo pyeri! 
- Na koolgâm-uv mun talle tieđettiđ tohon, et kokkâ lii kavnum? 
- Na, tieđeet peri! 
- Kiigis tot kokkâ talle lii? Liäiná Lädikuávská uážudij lase tiäđuid. 
- Naa, mottoom muu ustev, Kaabi moijái syeligávt. Sun lii muu lädihyelkki. Mut taat kalga leđe šiev šoddâmpeivolâttâs Unto Uárrei. 
- Jáá, na talle kale. Talle kale. Munba kirdelâm tállân, Liäiná Lädikuávská reeškij já kiirdij jo forgâ kukkeláá. 
Já vuod kullui tuše ká-ká-ká-ká. Tobbeen sun muštâlij jo mottoom loodán, et kokkâ lâi kavnum já et juhleh lijjii piäluštum. Já nuuvt tiet-uv saahâ leevvânškuođij tállân ovdâskulij. 
2. 
Kaabi Káránâs moijái suámálávt porthái alne já jorgettij siisâ piervâlân. Forgâ sun usâstâlâi čapis toolgijd sierâdemsajestis já uusâi skääpist lijme. Sun heiviittâlâi kuhemuid toolgijd pottâšsis já tastoo ko sun lâi tutâvâš, sun lijmij taid sajasis. Forgâ sust lâi hirmâd kuhes poođâš, čuuvtij kuhheeb ko sust táválávt lâi. Sunjin poođij tállân mielân Liäiná Lädikuávská kuhes poođâš. 
Já tastoo sun iiskâi lihâdiđ kuhes pottâšáin. Moinnii naalijn tot luhostui-uv. Sun nááđui eenis pivtâsskáápán já uusâi tobbeen vielgis ovdâliijne. Tom sun čonâstij čuávjis pirrâ. Ko sun keejâi spejâlân, suu mielâst sun lâi aaibâs lädikuávská hámásâš. 
Tääl sun lâi hirmâd tutâvâš. 
Já forgâ uđđâ kokkâ lâi vaalmâš pargosis. 
3. 
Ko čuovâtáávááš oinuuškuođij iđedist, Kaabi nááđui olgos já cokkiittij tuulâ láávu tullâsajan. Luhhoost sun lâi tääl aaibâs ohtuu pääihist. Puohah lijjii kirdelâm siijdân já ijâstâllii tobbeen. Nuuvtpa Kaabi Káránâs ij tarbâšâm kiässán maiden čielgiđ, maid sun lâi porgâmin. Sun leškij čääsi páátán já piejâi tom tuoldâđ. Pääđeest sun vuošâi pyeidiliemâ, moos sun poordij pähkinijd, siemânijd já aldasii njuovvâmsaajeest kavnum poccuu puoidijd. Sun lâi keččâm, maht suu enni laavij pieijâđ liemân várugávt saaltijd já pippârijd, suullân kuámmir tievâ kuohtuid. Mut taan liemâst koolgâi šoddâđ váhá viehâvub. 
Kaabi Káránâs moijái já puuštij páátán ubâ stuorrâ sälttiseehâ. Pippârijd sun piejâi vistig oovtâ kuámmir tievâ mut forgâ sun kuáivustij páátán nube-uv kuámmir já kuálmád já niäljád já viiđâd kuámmir já vala mottoom lijgekuámmir tievâ. Forgâ sun jieš-uv siähánij kuámmirij luhâmist. 
- Na, amahân te pootii pippâreh tommit, sun moijái. 
Tastoo sun pajedij päđe čuáskuđ. Já ko tot lâi čuáskum, sun piejâi tom polgupyerás steellig oolâ mottoom kaasâ siis. Kale tot tast pyereest siäilui ko lâi jo tommittáá koolmâs olgon. Päđe oolâ sun piejâi lohe, vâi liemâ pyerebeht pisoi lite sist ige mudoigin kihheen peessâm tom juuhâđ. Pyerá kale vuordij vyeijes. 
Ton maŋa sun pakkai reppusis mälistempiergâsijd: lase puoidijd, ennuv saaltijd já mielâttes ennuv vuojâ. 
4. 
Ehidispeiviv Kaabi Káránâs tuolmâi pyeráinis Unto Uárree päikkišiiljon. Vuossâmuuh kyesih lijjii eidu puáttám, já puohah lijjii heervâtmin táálu já suopâlistmin lättei kočâdâm rissepittáid. Táálust šoodâi-uv fiijnes. Fiskis, čuovjis já ruánáá áimupááluh lijjii kosostum káátun paddijn. Lättest oinui ohtâ vielgis áimupállu-uv, mut tot ij lam vala posolum. 
- Pyeri peivi, tiervâ! Kaabi ráávui. Sun iiskâi mutteđ jienâs, vâi iäráseh iä suu tubdâččii. 
- Jáá, tiervâ. Kiigis tun lijjihkin? 
- Mun lam Kaab-, ááh--, hatt-šuuh, Kaabi koošnij ko muuštij, et sun ij lamaškin eidu tääl Kaabi. 
- Mun lam Kokkâ. 
- Jáháh, mii tuu nommâ lâigin? 
- Mun lam Kaarlo Kokkâ. 
- Jáá, tääbbin ij aasâgin ohtâgin Kaarlo-nommâsâš huáđđoid. Omâsssiähá nommâ, mut puáđi siisâ, Unto Uárree eeči avžui. 
- Miigâs luudijd tun lah? sun joođhij ko ooinij Kaarlo omâssiähá häämi. 
Mut Unto Uárree enni poođij toos já koskâldutij: 
- Naa, addâgâs, et mun hettiim tunnuu. Maggaar juurdâ tust lâigin määlistmáin? 
- Eeeh, Kaarlo, kote ij lamaš Kaarlo, västidškuođij Unto iäčán. Mut sun molsoi mielâs, tastko suu mielâst lâi älkkeb vistig jurdâččiđ vástádâs eeni koččâmušân: 
- Naa, must lii algâliemâ fáárust. Loopâid mun puávtám tääbbin mälistiđ. Amnâseh must láá kale fáárust. 
- Tot lii pyeri, hirmâd jo pyeri, Unto enni västidij. 
- Já tun-uvgs lah tot kokkâ, mast Liäiná Lädikuávská eidu elâččij tieđeetmin? enni joođhij. 
- Naa, kokkâ oinui nuáigutmin. 
5. 
Já nuuvt te Kaarlo Kokkâ, kote tiäđustkin ij lamaš olmâ nomâstis Kaarlo Kokkâ, algâttij kokkiistâlmijdis. Vistig sun kuáivui repusis puoidijd. Sun salttiistij taid čuuvtij pyerebeht ko táválávt. Sun moonâi helá kuuvl já ááigui taid passeeđ. Puáidááh toh pyeidih mudoi-uv lijjii. Sun vuájuttij taid vala visesvuođâ tiet assaas vuojân. 
- Puoidijn kale koddá kuosijd tiet kokká, Unto Uárree enni jurdâččij mut ij vala ettâm tom jiänusân. 
Mast tom tieđij, jis tot lâi miinii uđđâ reseptijd, spesiaalkookâst, já veik mon fiijnâ lädievvisijd. 
Já nuuvt te Kaarlo Kokkâ, kii ij tiädustkin aingin lamaš kihheen Kaarlo Kookâid, 
liäškui pyeidiliemâ smavvâ polloid já tiällái taid stuorrâ falâdemtaldrik oolâ. Sun uápistij puohâid šiiljon jeđe avžui juáhháá julestiđ liemâst. Sun muštâlij, et tot algâjuhâmuš lâi vuoššum spesiaalreseptáin. 
Puohah pajedii polo šoddâmpeivsáŋgárân já julestii juhâmušâst: 
- Smakkiistop te! 
Já julestem maŋa juáhháá muáđoh muttojii suámálâžžân: 
- Fiih, mo-, mon poččâ!!! kiinii kuosijn pahudij já čulgâdij liemâ enâmân miestui tuáhá. 
- Taat kale koddá! pahudij nubbegis kyessi ko illá puovtij vuoiŋâđ. 
Unto enni-uv smakkiistij liemâst já tuubdâi, maht tullâpekkânjušah kirdii suu njäälmist. Sun čulgâdij juhâmušâs maassâd polo siis: 
- Taam ij juuvâ ij káránâskin! sun hirmástâlâi já lavkkij kookâ kuuvl: 
- Tiäđáh-uv tun maid, Kaarlo Kokkâ! Tágárijd liemâid ij pyevti mii kuossijd juvâttiđ! 
Vala-uv pippâreh puollii suu njäälmist. 
- Mun kale jieš ááigum tääl vuoššâđ! Mun máátám kale čuuvtij pyerebeht mälistiđ, enni pahudij já toppij ovdliijne Kaarlo Kookâ čuávji oovdâst. 
- Mun luoihâttâm tust taam ovdâliijne, sun eeđâi. 
Nuuvt sun čonâstij ovdâliijne jieijâs čuávji oovdân. 
Ovdilgo Kaarlo Kokkâ, kote ij tiäđustkin lamaš Kaarlo Kokkâ, kiergânij maiden ettâđ, sun huámmášij, et puohah keččii sunjin. Jotelávt sun iiskâi luávdiđ čuávjis suájáidiskijn. 
- Tust lii čapis čuávji! Aaibâs tego káránâsâst! Unto Uárree eeči eeđâi. 
- Sun kale lii kieleslädikuávská! kiinii kuosijn párgádij. 
- Sunhân lii káránâs! kiinii eeđâi já čujottij enâmân koččâm kuhes poođâštoolgán. 
- Sun lii Kaabi Káránâs! Unto enni tuubdâi. 
Já tääl te Kaabin šoodâi stuorrâ heeppâd, puoh kuosij oovdâst. Puohah tiettii tääl et Kaabi ij lamaškin mihheen lädikuávskáid mut tuše Kaabi Káránâs. 
Unto Uárree eeči eeđâi: 
- Kaabi, muoi kalgeen tääl sárnuđ. 
Já nuuvt sun laiđij Kaabi siisâ tupán já toopâi vala uuvsâ. 
Siste sun eeđâi: 
- Kaabi, čokánist toos! Tääl tun koolgah čielgiđ, mondiet tun tágárijd poorgah. 
6. 
Kaabi čiäruškuođij tuuveest nuuvt et sun tuárgistij. Sun čiärui kuhháá já korrâsávt. Unto Uárree eeči tiiptij suu čiärruđ ráávhust: 
- Kaabi, munnust ij lah kuussân huáppu. Munnust lii äigi. Mut taam kalga tääl sárnuđ meddâl. 
Viijmâg Kaabi rávhuttui tommit et sun puovtij šnuđgom čoođâ sárnuđ. 
Kaabi čielgij, et ij lam hävski et Unto lâi nobdum manesuolân moonnâm keesi. Já sun oskoi kale Unto, mut vuárnuttij, et ij liijkágin tiättám kii lâi moonijd suáládâm. Tondiet sun lâi halijdâm mävsittiđ já lâi kárvudâttâm kokkân ko lâi kuullâm, et Vuolli Vuorâččâšâst lijjii máđoh ige sun puáhtám vuoššâđ iärásáid. 
Unto Uárree eeči eeđâi, et poolis lii čielgim moonij suáládem korrâsávt. Já eskin tääl lâi puáttám tiätu, et sujâlâš lâi kavnum. Tot lâi lamaš Paavo Puoidâ, kote lâi puáttám eelliđ siijdâst. Tobbeen lijjii lamaš tuárvi luodah, já et tiet äšši lâi tääl viijmâg čielgâm. Sun meid sihostij konnjâl čalmenurhestis ko muštâččij tien unohis tábáhtus. Ij lam hävski ollágin, et Unto lâi sujâttum. Kale sun kandâsis tommittáá luotij. Tast kale puáđáččij tiätu vala Kaabi pááikán-uv, jis ij lam jo puáttám-uv. 
Já eidu talle Kaabi hoksái, et suu peerâ lâi eidu vuálgám siijdân, já puohah lijjii áigum eelliđ poolis kulen-uv. Lâš-uv tot lamaš talle suijâ ton-uv máátkán, mut kihheen ij lam tast Kaabin maiden muštâlâm. 
Já Kaabi Káránâs čielgij sorolâžžân, et ko Liäiná Lädikuávská lâi puáttám, sun lâi talle hoksám juonnušiđ já faallâđ jieijâs kokkân. Já sun meiddei muštâlij, et sun lâi lamaš hirmâd murâšlâš tondiet ko Unto Uárree ij lam koččom uu jieijâs šoddâmpeivijuhlijd. 
Unto Uárree eeči keejâi Kaabin já eeđâi: 
- Tiäđáh-uv Kaabi? Mij ep lah kuássin taan siijdâst kiämmán koččom šoddâmpeivjuhlijd. Puohahhân kuittâg-uv kočohánnáá-uv puátih. 
Kaabi Káránâs nuáiguttij uáivis sorolâžžân. 
Já Unto Uárree eeči joođhij: 
- Kaabi-rähis. Addâgâs puáhtá ain adeliđ. Mun adelâm tunjin addâgâs tom, et tun lah nabdam mii manesuolân. Já mun adelâm addâgâs tom, et tun faallih jieijâd kieleskokkân teehin. 
- Mut Kaabi, tääl muoi vyelgeen iärásij kuuvl já čielgejeen puoh taam, mii lii tábáhtum. Já ton maŋa mij juhlop šoddâmpeeivijd. 
Já nuuvt suoi vuolgijn iärásij kuuvl, já tobbeen suoi tooláin oovtâst smavvâ tieđettemtilálâšvuođâ. Puohah kale iberdii já luhhoost adelii addâgâs-uv. 
Já ton maŋa puoh lâi pyereest, peic puohâi mielâst lâi sorolâš tot, et Niijlâs Njuámmil já Sulo säplig iävá peessâmgin puáttiđ juhlijd tondiet ko suoi viälláin kuohtuuh pyecceiviäsust. Já ton paje ko Unto eeči já Kaabi lâin savâstâllâm, lâi Unto enni kuáivum puoidijd vuojâlitteest, toidám lijgesaaltijd meddâl já passaam puoidijd tuulâst. Puohah rettâdii, já pyeidih lijjii kale hirmâd njálgáh. Enni lâi meiddei vuoššâm nubelágán liemâ, mut toos lijjii moonnâm säältih sukkârij sajan. Sun pahudij Kaabin: 
- Kale muoi kustoo láán kyehti káránâs kookâ! 
Puohah povvâstii. Luhhoost puoh moonâi pyereest já sist lijjii hirmâd jo hävskis šoddâmpeivjuhleh. 
Mun kuldâlâm jieččân siskáldâs máttáátteijee 
uámitobdo 
tot culáidit nuuvt joskis jienáin 
et mun jiem tom kuulâ 
mut ij tot tom meerhâš 
et tot jienâ ij innig iäláččii 
tot lii tuš mottoom ááigán jávuttáá 
Čälleeh: Mariann Aikio, Jemina Haahtikari, Anja Kaarret, Kirsti Länsman, Eljas Niskanen, Marja-Liisa Olthuis, Henna Tervaniemi 
1. 
Lah-uv tun kuássin siijdâst jođedijnâd teivâm Sulo-säpligáin? 
Lah-uv? Vâi jieh-uv lah? 
Na, liävus maht lii, mut tääl tun kuittâg suin teeivah. 
Sulo-säplig áásá kaskoo markkân. Sun lii markkânsäplig. 
Tääl Sulo-säpligist lii hirmâd huáppu. Sun lii tomâmin Unto-uárree šoddâmpeivjuhlijd. Sun lii jieš ráhtám Unton skeeŋkâ. Tast sun lii nuuvt čiävláá. Sun lii kiessâm skeeŋkâ fiijnâ, kildee pááppár siisâ. Sun lii nahettâm tom lummosis. Kihheen ij uážu tom uáiniđ ovdilgo Unto tom liäkká. 
Sulo-säpligist lii tääl huáppu. Suu torvopiergâseh láá lappâsist! Torvoliivi lii lappum! Ige pyerá lamppugin oinuu kosten. Torvokappeer liijká hiäŋgáá spiijkárist. Tom sun tuáppee fárusis já piäjá uáivásis. Sulo usâstâl váháš ääigi liivi já laampu, mut toh iä liijkágin kavnuu. 
Na, liävus talle, sun smiättá já vuálgá olgos. 
Sunhân lii čepis säplig. Ijhân sunjin kuássin mahten hyeneeht keevâ. Ij pyevti keevvâđ! Ijhân sunjin kuássin ovdilgin lah mahten hyeneeht keevvâm! 
Suu tuolmâmpyerá lii ovdâšiljoost. Tot lii kale váhá huolâmáttumávt leggistum enâmân, mut sun pajedist tom já vyelgiškuát. Ige sun tomgin huámmáš, et pyerá širottâs lii koččâm čunnui. Veik lii algâeehid, liijkágin ij innig uáini maiden. Čohčuv siävŋán ain tolebiššáá já tolebiššáá. 
Ko lamppu ij kavnuu, te Sulo ferttee vyejiliđ sevŋis pyeráin. Ij lah älkkee vyeijiđ sevŋâdin, mut sust lii tuođâi-uv huáppu. Sun hurgoot hirmos sáttoin. Forgâ sun lii-uv luoddâpellâst já eidu ton saajeest, kogo kátučuovah noheh. Tobbeen lii aaibâs pikkâsevŋâd, ige sun uáini maiden. Sulo-säplig masa jo pala. 
2. 
Nijlâs-njuámmil lii meiddei monâmin Unto-uárree šoddâmpeivjuuhlán. Sust-uv lii huáppu. Sun ij kuássin mušte keččâđ tiijmásis, veik sust lii-uv stuorrâ tijme kepilist. 
Nijlâs-njuámmil tiätá, et luodâ rasta kalga moonnâđ syejiluodâ peht. Mut kogobeht tot lâigin? Ij lah tääbbin, ige tyebbin. Ij tot oinuu kosten. 
Jispa mun taan tove tastoo cancom táágu? Nijlâs smiättá. 
Sunhân lii čepis njuámmil. Ijhân sunjin kuássin mahten hyeneeht keevâ. Ij pyevti keevvâđ! Ijhân sunjin kuássin ovdilgin lah mahten hyeneeht keevvâm! 
Siämmást sun kulá suámálii jienâ mut ij uáini maiden. Ij ubâ autoi čuovâidgin luodâ alne.  Ijhân tobbeen mihheen autoid puáđi. Já nuuvt sun canccol luodâ rasta. 
3. 
Ruošk, pešk já puŋk! 
Mii täälgis tábáhtui? 
Nijlâs-njuámmil ooinij  taasnijd tánssáámin, já Sulo-säplig kuulâi ruumbuid čuojâmin. 
Lâi sattum hirmos pärtti. 
Nijlâs-nuámmil aalgij pappaattiđ. Tääl sun lâi lammâšum. 
Já säplig visijdij. Suu váimu njuškoi korrâsávt. Sun lâi masa jaamâs suorgânâm. 
Nijlâs-njuámmil tuubdâi maht suu jyelgist kuulgâi vorrâ. Išediđ! Išediđ! sun huuihij. Tääl lii eeti! Mii munjin tábáhtui? Mii immâšijd tábáhtui? 
Huhuu! Uhuhuu! Tääbbin lii iše puátimin! Iše lii puátimin! kiärdui jienâ sevŋâd čoođâ almeest. Tobbeen kiirdij Irján-ijjâlodde. Sun ooinij Nijlâs-njuámmil jyelgi vardemin já  kuulâi Sulo-säplig vááimu njuškomin. Kullui tuše puŋkâ-puŋkâ-puŋkâ-puŋk. 
Ijjâlodde huáputtij: 
Tääl lii huáppu tuáhtár kuuvl! Tääl lii tuođâi huáppu tuáhtár kuuvl! 
Nuuvt sun toppij kuohtuid fárusis. Nube sunnust sun faškâštij siälgásis, já nuubán sun tarvanij kozâidiskijn. Já nuuvt sij sodâstii tuáhtár kuuvl. 
Tuáhtár tuovŋâi njuámmil jyelgi, säplig lâi tuše suorgânâm. Irján ijjâlodde lâi uáinám ijjâčolmijdiskijn puoh, mii lâi tábáhtum, já sun muštâlij puoh tuáhtárân.  Sulo-säplig lâi tuolmâm sevŋis pyeráin sevŋâdâsâst, já Nijlâs-njuámmil lâi canccom luodâ rasta puástu saajeest. 
Já nuuvt te keevâi surgâdávt et Sulo-säplig já Nijlâs-njuámmil iävá taan ive peessâm Unto-uárree šoddâmpeivijuhlijd. Tuáhtár ij tuostâm lyeštiđ sunnuu pááikán vala onne. Sulo liijká koijâdâlâi tuáhtárist, et ij-uvks sun puávtáččii vyelgiđ juhlijd, ko sust lii Unto-uárrei skeŋkkâ-uv. Tuáhtár ij kuittâg puáhtám adeliđ sunjin vyelgimlove. 
Já tuáhtár tipšoi kaandâkuáhtá já vala ohtii muštottij: 
Muštee pyereest taam. Puáttee tove kalgeh leđe torvoliivi, torvokappeer, širottâs já čuovah oornigist. 
Irján-ijjâlodde lopedij Sulo-säpligân tuálvuđ šoddâmpeiviskeeŋkâ Unto-uárrei. Sulo-säplig lâi murâšlâš, ko ij peessâm juhlijd já čiärustâlâi. Nijlâs-njuámmil jeđđij suu já koijâdij et mii skeeŋkâid tot lâi. Sulo-Säplig šuáhkádij: širottâs! 
Muu vuopâ hävdidmeh lijjii eskin. Suu kortâi siste lâi mottoom čaalâ, mast šoodâi taat tihtâ. Muu mielâst tot lii muččâd, veik kale uáinám tom-uv mondiet puohah iä toos lijkkuu. Kalga luuhâđ tom toin naalijn, et elimist LII ain algâ já meiddei loppâ, veik tom ij halijdiččiigin kuáhtáđ. 
== 
Ko elimâd lii vaalmâš 
mun tuáivuttâm tunjin šiev loopâ 
tom et tuu äigi nuvâččij tunjin rähis ulmuuh jieijâd pirrâ 
et tovnpiälásiist ličij šiev viini 
já tunjin tobbeen tuárvi mučis uáinuseh 
čalmekollááh 
Já jis tun jieh liččiigin aaibâs vaalmâš 
tien tááhust muoi teiveen forgâ 
jo puáttee máánust 
Já talle ko tun jieh innig lah taan maailmist 
mun pajedâm ceerhi tunjin 
jyehi peeivi 
tassaažân ko mun-uv vuálgám 
já jurdâččâm munnuu 
já elimân päccee muštoid 
Talle ko muu-uv äigi tiävá 
mun puáđám tállân tuu kuuvl 
já muoi pyehteen pajediđ ceerhi oovtâst 
muštâččiđ tom mii motomin lâi 
ilodiđ tast mii tastoo lii 
já tiettiđ 
et munnust lii puoh äigi 
mii pištá 
Čarviim tuu vyeimittes kieđâ 
já koijâdâm lii-uv tust pyeri orrođ 
tuu kietâ lii kolmâsub ko jieŋâ 
jo kiddejum jäämmim čáárván 
Uáinám maht tuu radde pajanâd tuš ucánjihhii 
já váimu julkká maht sáttoo 
talle ko tot mustá 
já mun smietâm 
mon kuhháásun vala 
Tuu poksâmeh lihâdeh 
mut säänih iä kulluu 
tuu njälmi lii koškes 
njuovčâ kyemeest kiddâ 
maaŋgâkiärdásâžžân puttânâm 
ij-uvgs tom lah ohtâgin lahtâdâm 
ovttáingin midettes kuáškánjâššáin 
Ko tuu poksâmeh maaŋgâi iirâtmij maŋa lekkâseh 
joskis jienâ táttu lahtâdâs 
smavvâ jiäŋŋum ananaspittáá puolâšist 
puurrâđ ij innig taarbâš 
eellim piämmu lii jo puurrum 
Já jienâ šuáhká hitásávt 
et mun jiem hyennin anaččii 
et 
jiermi ij 
innig vaje 
ige 
iärut 
mii lii tuotâ 
já mii 
naverseemist 
šuámbistem 
eellim puáhtá 
leđe 
siämmáá 
ääigi kuohtuid 
já jienâ huolât 
lam-uv mun 
jo purâdâm 
Mun kuldâlâm tuu vyeimi 
jiemge mun tiäđustkin ibbeerd 
et tunjin ij innig pyevti adeliđ tuu halijdem ananas 
toin naalijn et jieš helvit ij luoštuu luovâs 
ko tun vuoiŋah sääpi jieijâd kehârâddâmân 
vuávsáh olgos jiävttáá eehid čäcikuáškánjâs-uv 
já masa jo aavhah 
Episod maŋa kuorsah jieijâd ertpeelijd raššeen 
nohádah koskân sanijdâd 
já vuoiŋah pannaal 
já mun keejâm tuu hiäjus nahhaar 
já ain smietâm 
mon immâš kuhháásun vala 
Já ko mun vyelgiškuáđám 
tun kuulah tom 
mun čarviim vuod tuu kieđâ 
muštâlâm et tun lah mijjân räähis 
culijdâm tunjin "pääsi tiervân" 
tun lehâstah čolmijdâd 
tuu poksâmáid leevvân sorolâš moje 
já kietâ paijaan sevimân 
tego ain 
tuu poksâmeh culijdeh "pääsi tiervân, avalávt" 
Vyeimittes jienâ tuárgist já táttu 
"Mušte et jieh kode jieijâd 
pargoin 
lopedâhhân munjin" 
Mun nuáiguttâm 
já lopedâm 
Ko mun nááđum olgos visteest 
tun uáđáh vuod 
tuu radde pajanâd epitäsivávt 
vuoiŋâm škuurijd 
mun šyehkittâm 
et tun jieh innig taarbâš juátkiđ 
mut váimu jieš tiätá 
mon kuhháá tot vala vaja 
Sanij siste sierâdmin   
  
  
Silde soođhâi sino sorijgijn 
Suábbi sáárnui suolgâi savzáin 
Sappe suutâi saaibân säävnist 
Sahe sáárgui sááhá suoivuu siisâ 
  
  
  
Peeivi pehtilumos pennâ (párnáigijn puđâldum)   
  
Pieggâ posoi puustuvijd puuvrán 
Puásui puáskui porthái pellâst 
Piehânjeh purrii pyereest peiviv 
Poškâ poolâi poolisist piäldust 
Pottáás pottâ puolij piäiváduvvâst 
Pestim jieččân nuorâmuu (13) 
vuossâmuu keerdi ohtuu kaavpugân 
uánihâš savâstâllâm maŋa 
Sun tieđij kale luodâ 
maht jotteeđ 
kost pääcciđ metrost 
väzziđ puuvdân 
Lijjim kale máttám taam vyerdiđ 
mut ko vala iäpádâllim 
sun eeđâi: 
"Enni, liččih tääl realistlâš 
Taat lii tuše Rotterdam 
ij mihheen mielâttis miljonkaavpugijd." 
Auto njune lâi ružâgâm já kuohtuuh ovdâuuvsah lijjii punjâgâm. Vyeijee uksâ lekkâsij tuše ucánjáhháá, já sátulii peln ovdâuksâ ij lekkâsâm ollágin. Uálgispele ružže lâi viärráb ko čižeppele. Codex pulttâsij tyehipeeŋkâ oolâ já tobbeen läädist pyecceesapilâsâi oolâ já toin naalijn peesâi pyecceiauto monnjâuuvsâ kuuvl. Sun lehâstij tom. Eeči poođij suu maajeeld. Luhhoost suoi iävá mahten lam lammim jieijâs. 
Já forgâ suoi kuohtuuh čuážžoin šiljoost. Eeči juuđij várugávt pirrâ pyecceiauto já huámášij puohlágán repčuumijd. Sun suorgânij já smietâi, moin naalijn taid koolgâi tivvoođ. Mut Codexist lâi toos šiev iävtuttâs. Sun almottij: 
- Eeči, tiäđáh-uv! Mun lam eidu finnim ohtâvuođâ robotkietân! Tääl muoi pyehteen komovuottiättur peht olášuttiđ tábáhtuumijd jorgoppelij! 
- Jáá, naa --, eeči algâttij, mut movtáskâm kandâ joođhij: 
- Eeči, jis mun ohjelmistám tiätumaašin nuuvt et muoi macâtteen pyecceiauto tien nube šiiljon? Talle vala ton verd et tot šadda aaibâs ovddii tilásis? 
- Na pargeen nuuvt, kandâ! Pargeen nuuvt! Tot lii šiev čuávdus kale. 
Já siämmást ko suoi nááđoin kukkeláá, Codex rosâdij ain kietâtijmijnis. 
- Te, tääl tot luhostui! Codex ilodij. 
- Hirmâd pyeri, eeči movtáskij. 
Codex ohjelmistem išedij! Pyecceiauto starttai jieijâs uđđâsist. 
- Hei, vyerdlist! eeči huikkái. 
Suu mielâst oroi unohâssân uáiniđ nuuvt cuovkkânâm auto. Sun kuáivui lumostis motomijd komovuotšlaantijd já piejâi taid stivrejeijee stoovli oolâ sajanmáksun. Já koolgâihân meiddei ucánjihhii lááigu mäksiđ auto luoihâtmist. Já ko sun lâi tom porgâm, sun lâi moinnii naalijn hiälputtum. Mut ijhân sun tiäđustkin puáhtám leđe vises tast, et tohhejii-uv siämmááh šlaantih máksun meiddei Enâmist. Ránnjágaalaaks várás ain koolgâi lonottiđ ruuđâ, já tot lâi mottoomnáál váiváá. Majemustáá stuorrâ lonottum summe lâi lamaš uđđâ rakkeet uástim ohtâvuođâst. 
Já ko sun lâi pieijâm ruuđâid sajanmáksun, sun peškâlij pyecceiauto uuvsâ kiddâ. Codex teddilij kietâtijmásis, já nuuvt te auto kevâškuođij. Tot vuojij vistig tyebbiláá jeđe jurgâlâdâi. Siämmáánáál ko puáđidijn-uv, tot vuojij njuškon. Tot cancoi mottoom máđháá jeđe vuod orostij. 
- Jáhá, taat ij aaibâs tievâslávt toimâmgin, Codex pahudij já piejâi tiätumašinis uđđâsist joton. 
Já talle kale tábáhtuuškuođij. Pyecceiauto starttai jieijâs vala uđđâsist jeđe cancoškuođij luodâ mield pyecceiviäsu kulij. Tot moonâi hitásávt mut vissásávt. Forgâ tot lappui uáinusist. 
- Na tääl tot moonâi, eeči šuáhkádij já lâi tutâvâš. 
Suoi Codexáin kuuláin auto larmâdâs njuorgomin. 
- Vuoi ij! eeči hirmástui já smietâi jo, monâččij-uv taan larmâdâs keečild miinii aašijd puástud. Mut nuuvt ij orroom taan tove kevâmin. 
Viäsu nurkke kale paasij taggaar tilásis ko paasij - ton tivvoom lâi sierâ kolgâđ ohjelmistiđ. Tom Codex ij eidu taan tove lam šoddâm jurdâččiđ. Já nuuvtpa sun rosâškuođij nubbijn ohjelmistmáin, vâi puovtij nurhegis tivodiđ. 
Mut nurhe tivomân ij lamaškin äigi. Paifakkist suoi kuuláin, et Eennâm huáđđooh puáđeškuottii šiiljon. 
-Kogobeht tot poŋkkái? puárásub huáđđoo omâttâlâi. 
- Tääbbin kostnii tot jienâ kullui, kiinii nuorâbijd västidij sunjin. 
Mut puárásub Eennâm ässee ij orroom kulâmin ige reagistmin ko sun siämmást tuuđhâi jákejâdij pirrâsis nuuvt intensiivlávt. 
- Professor Puáhinävli! nuorâb huáđđoo kočoi. 
- Jáá, hmm--. Maid? 
Já nuorâb huáđđoo kiärdui vástadâsâs. 
- Jáá, te pyeri! Tyebbin vâi? Na tallehân mij moonnâp tohongis tutkâđ, professor meridij. 
Eeči culijdij Codexân: 
- Professor Puáhinävli! Tie sun lii! Susthân tot Eennâm tuáhtár sáárnui-uv! Tääl muoi láán aaibâs olmâ saajeest! 
Codex culáiditij: 
Lii-uvsun tot professor kiinii vijses huáđdoid? Sun vissásávt kale tiätá, kost munnuu rakkeet lii! Manneen-uv koijâdiđ sust? 
Eeči iäpádâlâi: 
- Oroba vistig! Smietteen váhá! 
Professor Puáhinävli moonâi eres huáđđoigijn táálu nurhe tutkâđ. Sun pallâguođij: 
- Vuoihân stuárráámuuh meteoriiteh! Tääbbinhân lii masa jo räigi seeinist! Stuorrâ pittá seeinist lii luákkánâm! 
Seinipitáh lijjii ain enâmist. Professor komárdui taid tutkâđ: 
- Kávnoo-uvsun tääbbin kooskâst kostnii veik meteoriit? Vâi lii-uvsun tääbbin tábáhtum miinii eres luhottesvuođâid? 
Siämmáá ääigi Codex lâi kiergânâm ohjelmistmist. Luákkánâm seini paifakkist ruápsááškuođij já kullui váhá suámálâš jienâ; aaibâs tego miinii ličij njurgom ollâ jienáin. Tastoo enâmist leijee seinipitáh kirdâččii sajasis, ohtâ nube maŋa. Professor keejâi uáppeidiskijn já illá uskuu čolmijdis. 
- Vuoih! Išediđ! uáppeeh huhkádellii já koijâdii professorist, mii immâšijd tobbeen tábáhtui. 
Professor lâi masa jo vises, et taat ferttij leđe miinii peinijáid, teikâ ucemustáá miinii suámálijd naharijd. 
- Mun illáeleškuáđám, uáppeeh väidiškuottii vuáruttuvâi já jámálgâddii, kyeimi kyeimis maŋa. 
Professor Puáhinävli ij nuuvtkin suorgânâm ruápsájeijee seeinist pic uáppeidis hyenes niärváin. 
- Tij kustoo kolgâvetteđ hárjániđ vuáimálub tiettuutohâmân, sun palijdij jeđe vuolgij siisâ suáittiđ pyecceiviäsun. 
Sun halijdij, et Tuáhtár Polaris puáđáččij keččâđ puoh suu jámálgâddâm uáppeid. Mut tego táválávt, professor Puáhinävli lâi läpittâm puhelimis. Sun vuolgij siisâ viežžâđ tom. Sun mulijdij ohtuumis: 
- Tot kale vissâ lii pááccám laboratorio peevdi oolâ. 
Já siämmáá ääigi nurhe tyehin Codexkyevtis eijijn oinijn čiččâm jámálgâddâm uápped já oovtâ siisâ láppojeijee professor. 
- Jieh-uvgs tun puáhtám tain konstáin vyerdilistiđ? eeči culáiditij Codexân. 
- Addâgâs, mut roobootkietâ tuáimá vala váhá jieijâs aigijn, Codex västidij. 
Mut eeči ooinij tast siämmást meiddei máhdulâšvuođâ: 
- Tääl! Tääl te muoi pesseen jotelávt rakkeet kuuvl! Puáđi, jotelávt! 
Suoi kuovllistáin laasâst siisâ laboratorion. Rakkeet oinui tobbeen! Ige siste lamaš vala kihheen. Jieijâs tijmijn Codex lehâstij laboratorio laasâ. Rakkeet lâi tääl aaibâs sunnuu ooláádmuddoost! 
Moonnâm ohhoost must lâi kesilenccu, mii tubdui peeljijn. Já tego nuuvt távjá, oovdâst lâi kirdemmätki. Mun moonnim tuáhtár kuuvl koijâdiđ, ličij-uv muu pelji kirdemoornigist. Tot lâi toppâlum já hurijdij suámálávt. Mihheen ij lah kirdemmääđhi ääigi nuuvt ilgâd ko povčâsteijee pelji. Tuáhtár tuuđhâi muu peeljijd já eeđâi, et pyeremus ličij sirdeđ määđhi suullân ohhoin, jis máhđulâš. Mut et mun jieš kolgim meridiđ, mon tehelâš muu mätki ličij. Mun meridim pääcciđ pááikán. Mudoi-uv muu nieidâst lâi iskosokko, mii puovtij sunjin tuárvi huolâ já streesâ, nuuvt et tien tááhust lâi šiev juurdâ pääcciđ pááikán. 
Mut ovdilgo mun vuolgim tuáhtár kulen, sun eeđâi, et mun lijjim jo paijeel 50-ihásâš, ige munjin lam kuássin tohhum tiervâsvuottärhistem. Nuuvt et suu mielâst tot lâi avžuuttettee. Muu-uv mielâst juurdâ lâi pyeri. Nahan te sun čälistij munjin vuolgâttâs laboratorion. Mun kolgim elâččiđ vorrâiskosijn, já puátusij puáttim maŋa puáđáččim maassâd tiervâsvuottäärhistmân.  Mun moonnim tiiskâ kuuvl väridiđ ääigi. 
Tastko vuástáväldimist lijjii vorrâiskosääigih väridemnáál eskin čuávuváá ookon, tiiskâ tyehin čokkájeijee vuástáväldimišedeijee avžui muu moonnâđ vorrâiskosáid pyecceiviäsu iskosväldimân, tastko toho ij tarbâšâm vyerdiđ. Puovtij tuše iđedist väzziđ siisâ. Já ääigi tiervâsvuottäärhistmân finniiččij jo tállân čuávuváá ookon. Taat puoh heivij pyereest muu äigitavluid-uv. 
Muoi vuástáväldimišedeijein savâstâláim váhá, já sun pahudij, et pyecceiviäsu vorrâiskosáid mun tuše tarbâšiččim nubelágán vuolgâttâsluámáttuv. Mun tiäđust-uv šallišim tom, et tast šoodâi sunjin lasepargo. Já nuuvt sun tom vuolgâttâspááppár teevdij - mut váhá vaigâdávt. Sun eeđâi, et sun illá puovtij luuhâđ hirmâd smavvâ puustavijd pápárist já tiätumaašin šeermâst, mut et luhhoost iskosij noomah lijjii siämmáá saajeest kuohtuin luámáttuvâin. Nuuvt et luuhâđ ij jiešalnees tarbâšâmgin. Mun ávžojim sunjin tiätumaašinlaasâid, siämmáánáál ko muu pargoskippáár lâi avžum munjin mottoom ihe tassaaš. Já sun lopedij moonnâđ optikko kulen elâččiđ ko kiergâničij. 
Čuávuváá peeivi mun eellim laboratoriost já paaccim vuordâččiđ puátusijd. Okko huurgij jotelávt lappâd, já nuuvt mun eidu oho keččin muu tuáhtárääigist oppeet tuolmim pyeráin vuástáväldimân jeđe čokánim vyerdiđ. 
Ääigih lijjii taan tove muádlov minuttâd maŋanâm. Já ko viijmâg poođij muu vuáru, kiinii munjin omâs nisonijd čuorvij muu siisâ. Mun aštus moonnim. Taat nissoon viežâi munjin stuorrâ čäcilaasâ já tiällái fiijnáht njunelijnepaakâ valmâšin pevdinuuskán. Munnuu algâsavâstâllâm kuoskâi ton peeivi mielâttes pakkâ šooŋân. Olgon lâi  masa jo kulmâlov cekkid. Tastoo sun koijâdij, magareh huolah muu mielâ teddii já mondiet mun lijjim puáttám. Mun čielgiiškuottim, et lijjim puáttám tiervâsvuottäärhistmân. Sun hirmástui: ijhân sun tiättám tiervâsvuottäärhistmijn maiden! Ko muoi láin váháš áigáá nubijdân omâttâllâm, munjin čielgâi, et munhân čokkájim-uv njunáluvâi psykiatrijn. Ko lâi čielgâs, et mun jiem psykiatrisii iše taan tove tarbâšâm, sun mojonjalmijn iävtuttij, et pyehteen-uv muoi sárnuđ veik suu aašijn. Kale toh-uv tommittáá lijjii. Mun povvustim et aainâs-uv; kale mun lijjim pargostân hárjánâm väldiđ kuldâleijee rooli. Mut eres äšši lâi tiäđust-uv tot, mon pyereest mun mátáččim ulmuid išediđ vâi vuolgâttiččim-uv sii ain ovdâskulij. Loopâst sun koijâdij, vájáldittim-uv mun ennuv aašijd. Já kalehân mun maidnii lijjim vájáldittám. Eidu ovdebáá peeivi mun lijjim vájáldittám oovtâi šoddâmpeeivi äigitavluttem jieččân kalenderân. Tondiet mun karttim sirdeđ kirdemliipu-uv. Já maid mun jiem vala tiättám sunjin muštâliđ, lâi tot, maht mun juuttim suu vuástáväldim maŋa pááikán. Vääzin! Já eskin pääihist, 15 miinut väzzim maŋa, mun muštájim, et munhân aštus lijjim pyeráin joođoost. Ij ávttám ko jurgâlâddâđ já väzziđ maassâd. 
Mut ovdilgo mun vuolgim pááikán psykiatri kulen, mun moonnim väridiđ uđđâ ääigi jieččân tiervâsvuottäärhistmân. Tiiskâ tyehin čokkái tot siämmáš nissoon ko ovdebáá-uv tove. Sun taan-uv tove vaaidij uáinus já tom, et ko psykiatri já tiervâsvuottipšoo noomah lijjii miäldáluvâi nommâlistoost. Sun vuod keejâi šeermân váhá vaigâdávt, ain-uv čalmelasâittáá. Tääl muu uđđâ äigi ličij eskin mánuppaje keččin. Tot kale lâi munjin olssân ávhálâš. Mun tiäđám, et tobbeen saahân šadda muu suolgâi pajanâm tiäddu. Tääl must lii ubâ mánuppaje äigi ruáinudmân. Toh kiiluh, moh tääl vyelgih mánuppaje ääigi, iä lah talle innig savâstâllâm vyelni tiervâsvuottäärhistmist. Já munhân uáinám talle, kiäin mun ton tovegis teeivâm, adai sattui-uv suu merkkim ruossâ taan tove olmâ sajan tiätumašinist. 
Psykiatri kulen elâččem lâi kuittâg hävskis sattum muu piäiván. Mun finnejim lihâdem, já mist puohâin lâi hirmâd hävski. Mijjân čielgâi, et puohah täiđih kale vyerdiđ kesiluámu. Itten must lii pargo vala muádi tiijmán jeđe talle mun-uv ááigum algâttiđ jieččân luámu. Lii talle mottoom peivi asto čalâččiđ komovuotmainâs. Áinoo, maid mun taan muddoost páásám smiettâđ, lii tot et puátá-uv munjin reekkig psykiatri vuástáväldimist. Jis puátá, tom mun jiem kale ááigu nimmurdhánnáá mäksiđ. 
Jiävttáá kävppirievedem maŋa mun smietâškuottim, lam-uv mun kuássin uáinám poolis tuođâlii pargoost skelmâigijn. Lam, jiešalnees, mottoomnáál. Tot maainâs lii jiešalnees uáli suotâs, veik talle ij ollágin povvustittámgin. 
Muu jurduuh maneh lovmat ihheed maassâdkulij ránnjákááđu ässei. Suu nommâ lâi John, suu suhânoomâ jiem innig mušte. Sun lii tääl jo varrim meddâl, hävskis olmooš sun kuittâg lâi. Sun lâi talle iäláttuvvâst leijee poolis. Tot lâi-uv taan mainâsist puoh koomisumos äšši. 
Eidu talle ko mun oinim poolisijd pargoost, lâi mottoom argâiiđeed, já lijjim saatâšmin jieččân puárásumos nieidâ škoovlân muádi kááđu tuáhá. Ko muoi juuđijm John táálu puotâ, tobbeen lâi monâmin poolisij pirâstittem. Ohtâ poolis stivrij jotoluv já lappâdjotteid meddâl táálu kulen. Pooliskyevtis čuožžuu pisoh kieđâst  kuohtui pelij olgouuvsâ, ohtâ vahtij táálu tyehin. Váhá olgoláá lijjii vala eenâb pooliseh nuuvt et ubâ táálu lâi šievnáál pirâstittum. 
Mun tiäđust-uv hirmástuvvim já koijâdim, mii immâšijd John táálust tábáhtui. Poolis ij ennustkin maiden čielgim, eeđâi tuše, et tot lâi tuođâlâš já varâlâš äšši. Muoi juuđijm tast lappâd já tolvum nieidii škoovlân. Ko poottim maassâd, puoh lâi tego eskin-uv, peic et pooliseh aiguu moonnâđ siisâ táálun. John ij jo-uv lekkâm uuvsâ teikâ ij lamaš pääihist. Mun pahudim, et sun lâi hävskis olmooš, vissásávt leehâi uuvsâ. Tien huápun meiddei John ránnjátáálu eemeed poođij ráđádâllâđ. Pooliseh aiguu cuovkkiđ uuvsâ. Ránnjáeemeed avžui, et uuvsâ ij tarbâšiččii cuovkkiđ, sust lâi John táálun čoovdâ, mut et sun vistig halijdičij suáittiđ Johnin já koijâdiđ, lâi-uv ok lyeštiđ poolisijd suu táálun. Na, tommittáá tiäđust-uv pooliseh-uv kiergânii vyerdiđ. 
John västidij puhelimân ige iberdâm masten maiden. Sun lopedij puáttiđ tállân pááikán já halijdij leđe jieš fáárust táálus tutkâmist. 
Nahân te John poođij uáli jotelávt. Pooliseh lijjii eenâb teikâ ucceeb várugááh. Vuossâmuš maid John koijâdij, lâi tiäđust-uv tot, maid immâšijd pooliseh lijjii suu táálust ucâmin. Te sun povdij poolisijd siisâ savâstâllâđ. John leehâi uuvsâs, saavâi tiervâpuáttim poolisáid. Eenâb mun jiem lappâdjotten tastoo fattimgin. Mut äšši väividškuođij muu nuuvt čuuvtij et moonnim maŋeláá siämmáá peeivi ääigi koijâdiđ. 
John ruáhásij já nube tááhust murâštij. Pooliseh lijjii finnim tiäđu tast, et Rozenpad-kááđust aasâi almai, kiäst lâi hasisviljâlem pääihist. Adai taat šoddâdij narkotijkkâamnâsijd. John lâi tállân toos ettâm, et tääl kale pooliseh lijjii ucâmin puástukááđust. Sun aasâi Rozenoord-kááđust mut kale siämmáá numerist. 
Ton ääigi tiätu lâi tiäđust-uv levânâm jo tommit, et Rozenpad-kááđu ässee lâi patârâm kuusnii, já tien táálun pooliseh tiäđust-uv monnii viehârâš siisâ. John lâi luholâš tast, et eidu talle ko pooliseh lijjii puáttám, sun ij lamaš pääihist. Sun lâi jieijâs sanij mield suorgâniđ jaamâs. 
Pooliseh lijjii puáttám eelliđ suu kulen vala maŋeláá siämmáá peeivi. Sij lijjii maŋgii, maŋgii áánnum addâgâs. Sij lijjii puáhtám kukkáid já suklaid já meiddei faallâm monniilágán ruttâsume. Kukkáid já suklaid John lâi váldám mut ruuđâid sun ij tiäđustkin vyeligâš olmožin lam halijdâm. Kale sun iberdij tom, et motomin ääših sattii moonnâđ váhá puástud-uv. 
Mottoom ääigi keččin Rozenpad-kááđu ässee lâi kavnum, táálu lâi kyerrejum já ässee čievžâstum tobbeen meddâl. Já John joođhij elimis, siämmáá ilolâžžân ko ovdil-uv. Motomin ko suu oinim, koijâdim, lâi-uv sun vala finnim vyerdihánnáá kuosijd. Ij sun innig lamaš. 
Motomin muu áámmát kááju puohlágán mailmâlii paast. Tääl mun lam eidu šeštum käävpi rieveedmist, pargoidân áánsust. Mudoi mun-uv liččim lamaš aaibâs njunáluvâi rievedeijeigijn. Ko taam čálám, puoh taat lii tábáhtum jieht. 
Jieht lâi vástuppeiveehid, muu jieŋâskäppi meendu-uv kuárus. Nuuvtpa elâččim viiđâ maŋa aldakäävpist, mii lii vááijuv muádičyeđe meetter keččin muu pääihist. Tobbeen lii älkkee elâččiđ uástimin veik eenâb-uv juhâmušâid nuuvt et tävirijd puáhtá uigâđ uástusvovnâigijn pááikán jeđe tuálvuliđ voovnâid maassâd. Ij taarbâš auto kävppimáátkán. Nuuvt mun jieht-uv toohim. Uigim tävirijd pááikán, ruuččum taid já nutkim skáápán. Mottoom suujâ tiet jiem annaam siämmáálágán huápu voovnâi maassâdtuálvumáin ko táválávt. Meridim tuálvuđ taid eskin purâdem maŋa. Mun rähtiškuottim láttytääigi jeđe vala rahtim kyevtlágán saalaat jeđe poossim láátyid. Jieŋâskääpist lâi meiddei ovdebáá peeivi piirak, mon mun lieggiistim. Pakkâ peivi ko lii te purrâmuš ij taarbâškin eidu njäälmi puáldiđ. Kolmâ evviseh láá talle pyereh. 
Purâdem maŋa mun muštim, et jiem lam kosostâm pihtâsijd kuškâđ, adai toh lijjii ain mašinist. Heŋgum pihtâsijd vistig. Jeđe lâi äigi tuálvuđ voovnâid, já mudoi-uv mälistem ääigi huámmášim, et munhân jiem kustoo lamaškin uástám ooliivoljo. Munhân jiem kuássin jođe uástuslistoigijn jiemge keevti kalender. Nuuvt et tääl te ferttiiččim moonnâđ maassâd káávpán. Lijjim jo joođoost toho, mut mottoom suujâ tiet kuovllistim vala puhelimân. Vááldám tom táválávt ain fáárun. Huámmášim, et muu pargoskippáár lâi iskâm suáittiđ maŋgii. Puhelin lâi lamaš eres saajeest ko mun jiemge mun tom tiäđustkin kuullâm. Naađđum tiätumaašin tuáhá, tastko sun maŋgii parga ehidist. Jis tun tarbâšij iše? Mun tiäđust-uv vuod ájániččim käävpist, nuuvt et meridim väldiđ sunjin tállân ohtâvuođâ. Ličij-uv skypeohtâvuotâ suin máhđulâš? Já näävt tiäđust-uv lâi-uv. Sun lâi čälimin ucâmuš. Paaccim suu išediđ, taan tove chat peht. Siämmást muu šleđgâpoostân iđestij oovtâ gradučällest viestâ. Sun-uv lâi iskâm fattiđ muu jieijâs tutkâm keežild já tarbâšij ravvuid. Ko oroi lemin väädis kavnâđ ohtsii ääigi virgeääigi, kuččum suu suáittiđ tállân, veik lâi-uv vástuppeiveehid. Siämmást smiettim olgon šiljoost vuordâččeijee uástusvoovnâid, mut nube tááhust kävppi lâi forgâ monâmin kiddâ, nuuvt et amahân te kiergâničij, jis mun tuálvuččim voovnâid tállân iđedist maassâd. Ij taid kuittâg kihheen tarbâšiččii talle ko kävppi ličij kiddâ. Jiemge mungin iho tarbâšâm maiden mälistemoljoid. Luhhoost taat áámmát ij tieđe maiden virgeaaigijn. Nuuvtpa uáppee siämmást sooitij munjin já muoi savâstâláin suu tutkâmušâst já ton loppâkeejist. Já pargoskippáár čalâččij ucâmušaašijn chat peht. 
Siämmást kuldâlim olgon kullojeijee suámálijd jienâid. Helikopter iđestij mii táálu paajaabel já jurâškuođij riggee. Tot lappui forgâ, kirdelij máádás. Siämmást kulluuškuottii larmâdemvuájánij jienah, já toh-uv pottii suullân šiiljon. Mun liijká jotkim pargoidân. 
Ko kiergânim, moonnim olgos já oinim ráánjá. Sun tieđij muštâliđ, et aldakävppi lâi eidu rievedum. Almaakyevtis! Suoi láin vaattâm ruuđâid kassaast jeđe patârâm hemelii sáttoin autoin, mii lâi vuárdám uksâpellâst. Pooliseh lijjii puáttám tállân já lijjii čuávuškuáttám rievedeijeekuáhtá patârem. Helikopter čuávui sunnuu patâremmääđhi ááimust. Mii aldakävppi lii aaibâs luoddâpellâst, nuuvt et toho piäsá autoin uksnjáálmán. Lämisulmuid sivnádâs, ko ij taarbâš väzziđ kuhes määđhi mut rievedeijeeh kustoo meiddei kevttih taam ävkkin. Mut jis váhágin kuávlu tobdá, tiätá, et aassâmkuávlu lii siijdâ roobdâst. Nuuvt et jis áigu jotelávt siijdâst olgos, tađe várás lii tuše ohtâ maađij, já tot tuálvu kaavpugân. Puoh eres sundeh tuálvuh kuávdážân monnii kuávlun, já tobbeen lii hiđes vyeijiđ. Nuuvtpa ij lah ollágin väädis kuvâttâllâđ, kuus kulij almaakyevtis láin patâremmäđhistis jorgettâm. 
Páihálii median iiđij forgâ tiätu käävpi rieveedmist. Love poolisautod lijjii čuávuškuáttám rievedeijeekuáhtá maaŋgâidluuvijd kilomeetterijd. Taah láin vuáijám varâlávt já korrâ sáttoin moottorkiäinu alne, vuáijám eres autoi lappâd meiddei uálgispeln já kiäinu roobdâ. Viijmâg Hardinxveld peht (suullân 50 kilomeetterid tääbbin) sunnuu patârem lâi orostâm autovyeijee stivrimfeeilâ keežild. Patâremauto lâi jurâlâm káátu ool já orostâm toos. Tahheeh láin nuorâ almaakyevtis, 19-ihásâš almai Rotterdamist já 17-ihásâš nuorâ Capelle aan der Ijsselist. Uđđâs mield suoi láin valdum kiddâ já tolvum pyecceiviäsun täärhistmân. 
Mun smietâm tiätumaašin tyehin ain maailm mano. Uástusvoovnah stiärgájeh ain šiljoost. Tuástá-uvsun káávpán moonnâđ taid macâttiđ? Amahân te? Mun äššigâssan peesâm kale kävppimohe maŋa jotelávt olgos, mut kassapargee čokkáá tobbeen kuhes puudâid, eidu uksâpellâst. Tälviv tiet pargosaje ij lah hirmâd liegâskin, tastko uuvsâst juuláá.  Já ko tiätá páihálii pargomentaliteet, kassapargeeh láá távjá nuorâ ulmuuh, kiäh láá kävppijâsân hälbis pargovyeimi, eidu škovlâidis lopâttâm teinih. Magareh traumah sijjân pääcih tággáár tábáhtume maŋa palvâlempargostis? Já maht mudoigin lii máhđulâš, et eidu taan kuávlust miinii tágárijd tábáhtuvá? Tääbbin kost lii ain nuuvt rávhálâš... Mut ulmuu mušto lii kustoo ármulâš já vájáldittee. Iähân tast lah maŋgâgin ive, ko siämmáš kävppi volliittui iho. Auto iiskâi vyeijiđ käävpi váldu-uuvsâst siisâ, suolluu áigumuššân rievediđ käävpi viäskárist stiärgájeijee paŋkkiautomaat. Tállân ton maŋa käävpi oovdân ittii assaas meetaalstuálpuh. Tääl toh láá luánduliih kävppiheervah, eenâb teikâ ucceeb puoh siisâ- já olgosjottei kiksen. Já mottoom iijâ, moonnâm keesi jiešalnees, siämmáá käävpist lâi meiddei lamaš ijjârievedem. Larmâdâs lâi huiheškuáttám, nuuvt et ohtâ pargein lâi pajanâm iho já vuálgám keččâđ, mii tobbeen lâi tábáhtuumin. Tallaah rievedeijeeh lijjii lamaš joođoost meiddei ruuđâi maajeeld, vaattâm kassahoolvi lehâstem. Mut tast lii tiäđust-uv äigilukkâ, nuuvt et tot ij kuássin lekkâs tállân pic mottoom kuhes torvoääigi kuullâm keččin. Tallaah rievedeijeeh láin karttâm tuuttâđ mottoom tubbáákloován mut liijká-uv láin čoonnâm pargeeriävo kiddâ ovdil paattârmis. 
Tágárij feeriimij maŋa lam kale kijttevâš, et ulmuuh tyestih vala porgâđ kävppijâssân. Jiemge tääl eissigin smietâ puoh taid tuápánjuššeid, kiäh ain jyehi ive suáládeh käävpist veikâ maid, luhhoost kale joskâdávt já viehâvääldi kevtihánnáá. Muu ulmen liijká-uv lii lamaš uástiđ piäiválijd tarbâšijdân eidu taan käävpist, nuuvt et kävppi täst aldasijn pisoččij. Jiävttái tábáhtumij maŋa jiem lah innig nuuvtkin vises. Ličij-uv liijká-uv almolii torvolâšvuođâ tááhust pyereeb juurdâ finniđ riävvárijd kuusnii kukkeláá ko suullân jiejâs uksâpellâs? 
Nettikove. 
Ovdilgo tun anah astronaut supersáŋgárin 
kuldâl ucánjihhii 
talle tun tiäđáh astronautist motomijd aašijd 
majemustáá ton maŋa tun uáináh astronaut olmožin 
suullân siämmáá äpitteemmin ko eskinšoddâm umogâš 
Komovuotâpiivtâs ij lah kuássin majemuu muoti miäldásâš 
ištâmeh-uv luággájeh 
masa jo idduin 
Já tiäđáh-uv 
mondiet toh ištâmeh nuuvt čuuvtij luággájeh 
astronautsáŋgáreh láá lippârpoođah 
Vuolgâ lii tommittáá jiäráskittee 
já vyerdimäigi tommittáá kukke 
nuuvt et ohtâgin sáŋgár ij peesâ eennâm aaseest pajas 
toin naalijn et sust ij liččii kužžâ puvsâi siste 
Já ko tun uáináh 
moin naalijn komovuotân mađhâšeijee kalga rakettist čokkáđ 
tun uáináh et čokkámsaje ij lah mihheen makkuutteijee mieigâmstoovlijd 
pic skuáppu tegu umogái joođeetmân rahtum Maxi cosi 
Adai astronaut jođettuvvoo komovuotân tego uccâ páárnáš kuás-uv autost 
Já ain puárrán ko komovuotâsajattâhân piäsá kuhes määđhi maŋa 
ko riššo já kolgee čääci iä lah 
ubâ määđhi kalga poossâđ jieijâs uccâ umogái siholduvâigijn 
Talle ko astronaut lii jottáám määđhis 
já lii äigi maccâđ enâmân 
treenaamist huolâhánnáá jieijâs jyelgih iä kyedi 
sáŋgár ferttee kyeddiđ olgos jotteemkapselist 
tego uccâ umogáá kote ij määti jieš väzziđ 
Já ko juolgijdis ij mudoigin komovuođâst keevti 
astronaut jyelgivuáđuh šaddeh timesin 
tego eskinšoddâm umogáá jyelgivuáđuh 
Astronaut André Kuipers muštâlem mield čaallum (22.6.2018) 
21.6.2018 
Mun lieggiim máállás 
mon mun illá muštám kozzâđ 
mun jurdâččâm jo ittáá eehidpurâdem 
Itten mun 
manudâšjollâ 
lam puávdejum komovuotpuurâdmân 
já ton maŋa čuávvuđ astronaut toollâm komovuotluvâldâllâm 
puoh kalga leđe tuođânálásâš 
Maiden kulinarismijd mun jiem komovuotpuurâdmist kuvâttâl 
monnii suujâst 
eenâb-uv lii jiäráskittee uáiniđ 
maggaar häämist muu kyeli vuojâd 
finniim-uv mun njune oovdân táválii taldrik 
vâi monniilágán eromâš komovuotheersku 
veikâba astronautân uáivildum tuubikuolijd 
moi tiäddu lii kulmii muuneeld viekkejum 
muu jieččân tiädun šievnáál heiviittum 
ege toh kyeleh koolgâ puurrâđ meendu čuuvtij rakkeet puáldámuškin 
koškepiärguid mun koolgâm vájáldittiđ jo tondiet 
et toh stuáruh veikâ magarin mielâtteemmin ááimuin 
Maggaarnii njaalgâ njälmipitá mun kuittâg vuárdám 
taggaar mii lii čuuvtij eenâb 
ko tušij tiet kulinaristlávt fiijnes 
Ko lijjim viššâlávt porgâm muáddi oholoopâ, meridim, et elâččâm Rotterdam kuávdáást kaavpijn virgeääigi já vááldám vaahâg maassâd. Smavvâ uástusmohe já sovâttem maŋa čuožžum tuđâvâžžân täävvirtáálu kasa kulen mäksimin - uástusij juávhust muáddi uđđâ pusseer já haamit. Eidu ko mun lijjim áigumim mävsiškyettiđ, oinim kasa paaldâst poolis váruttâs: "Anneeđ jieijâd puursâ já mäksimkoortâid čalmeest!" Já mun lijjim tállân kocemin. Mut nube tááhust - mii eedijba must täst ličij lamaš? Mut ko mun eidu lijjim takkim uđđâ paŋkkikortâigijn já koodijgijn maaŋgâid ohoid, lijjim täärhib ko táválávt. Munhân vahtiiččim purssân tego kuáskim! 
Siämmást mun tubdim maidnii suámálijd: kiinii kiškoškuođij muu, toppij must viehânáál kiddâ tuáváábeln! Sun hiäŋgááškuođij muu hamittist, kiškoškuođij tom vuáluskulij. Já mun hirmástâlân tubdim, maht muu haamit puáluh kiškom vyeimist lekkâsškuottii, ohtâ nube maŋa. Tast siämmást haamit koočâi juolgijd. Jis jiem eidu liččii uáinám poolis almottâs, liččim tiäđust-uv koskâldittám maksimtoimâttâs, tolliiškuáttám hamittân paijeen já huikkám tego olmâ nissoonolmooš, mut váruttâs uáinim tiet meridim, et suojâliččim purssân já korttân, veikâ vala haamit vyellin. Syeijejim koodi kieđáin já roppáin, jorgettim, čärvejim maanisávt jieččân puursâst nubbijn kieđáin. Kasa vyebdee huccâlij ulmuu tyebbiláá. 
Nubbijn čolmijn oinim, maht muu tyehin kuovlâdij nissoon já ain hiäŋgái muu koččâm hamittist já vaaidij et haamit lâi meendu paijeen já et tom koolgâi njuolgiđ. Uigim suu jieččân roopâ vuoimijn tyebbiláá, vuoijum mäksimân já párgádim, et ij tot haamit innig tääiđi leđe meendugin ollâgâsâst, pic nubij kejij. Ko mun kiergânim mäksimist, mun pajedim hamittân, pieijim tast puáluid kiddâ já koijâdim kassarááiđust čuážžoin, kuus kulij tot nissoon moonâi. Sun lâi čápudâm. Korttâ já koodi must ain lijjii vuárhást, siämmáánáál purssâ-uv. 
Puoh hirmástum ulmuid já eres-uv shoppajeijeid váruttâs sääni: anneeđ tuođâi-uv jieijâd koortâid já puursâ čalmeest! Elleđge mongin tiileest tipte maaggaargin tábáhtus taan maailmist hettiđ mäksimtábáhtume! Já muuneeld tággáár katastrofin puáhtá tiäđust-uv rahttâttâđ nuuvt, et piäjá puuvsâid juálgán kassarááiđust! Ij oinuu meendu čuuvtij mihheen, já puuvsâi vuálá lii mudoi-uv váddásub kuovlâdiđ. Teikâ tärhistiđ aainâs-uv jieijâd tile ko puátivetteđ sovâttemvisteest já tuhhiittiđ kassarááiđust tom, et mottoom mielâst idduid ulâtteijee haamit-uv sáttá leđe aaibâs meendu uáinojeijee. Nubbe koččâmuš lâš-uv talle tot, kalga-uv ettâđ nuubán muččâdávt meendu ollâgâsâst leijee hamittist vâi tiällááškyettiđ tom jieš jieijâs mielâst suullân hiäivulii sajan. 
Lâi-uv must talle haamit peeljijn sovâttem maŋa vâi ij, tom mun jiem pááccám koijâdâllâđ. Nube tááhust maid te, jis nuuvt keevâi-uv? Jis lii hirmâd pakkâ šoŋŋâ, lii aaibâs siämmáá, jis kiinii jotá-uv uánihis puudâ veikâ liškepihtâsijdiskijn. Tohhân mudoi-uv láá täävvirtááluin fáállun veikâ mon ennuv. Luándulâš äšši ulmust anneeđ taid. Nuuvt et amahân te olmâ olmoošmalli-uv annoo täävvirtáálust, veikâ tuše uccpuvssij já njammaliijvâi čaittâlmân. 
Astrid Lindgren kirjeest "Peppi Kuhessukká"; Jurgâlus lii muu. 
== 
Kaavpug roobdâst lâi šiljo, mast puoh šoodâi vildááht. Ton šiljoost lâi puáris táálu, já tien táálust aasâi Peppi Kuhessukká. Sun lâi oovceihásâš já sun aasâi tobbeen aaibâs ohtuu, ejittáá já enittáá. Motomin tot lâi pyeri-uv, tastko talle ij lam kihheen, kote ličij ettâm sunjin et sun koolgâi uáđđáástâllâđ eidu talle ko sust lâi nuuvt suotâs. Ige kihheen páguttâm suu puurrâđ ruusukaalâid talle ko sun halijdij toffeid. 
Ovdláhháá Peepist lâi eeči, kiäm sun rähistij ennuv. Já lâi sust enni-uv mut tot lâi nuuvt kuhháá tassaaš et tast sun ij muštám maiden. Suu enni lâi jáámmám talle ko sun lâi hirmâd ucce. Peppi čiärui tom nuuvt hirmâdávt et ij ohtâgin puáhtám orroođ suu kietkâm paaldâst. Peppi oskoi čuuvtij toos et suu enni lâi almeest já kuovlâi almerääigist já ooinij jieijâs nieidii. Peppi seevij távjá sunjin já pahudij: “Ele poolâ, kale mun piergiim!” 
Ij sun eejiskin lam vájálduttâm. Suu eeči lâi taampâ kapteen, já Peppi lâi jottáám meerâ alne suin taampâst, tassaažân ko eeči lâi stoormâst koččâm meerân já lappum. Mut Peppi lâi aaibâs vises tast, et mottoom peeivi eeči puáđáččij vala maassâd. Sun ij oskom toos, et eeči ličij hevvânâm. Sun oskoi, et eeči lâi karttâm mottoom trooppisii suollui já et sust lâi šoddâm tobbeen suolluu ässei kunâgâs já et taat ubâ peeivi juuđij kolleruvnâ uáivist. 
“Muu eeči lii kunâgâs”, Peppi ain čielgij čiävlááht. “Iä lah hirmâd maaŋgah párnááh, kiäin lii taggaar eeči, já talle ko eeči puáhtá huksiđ taampâ, sun puátá muu viežžâđ já must šadda prinses! Ij-uvgs lah-uv suotâs!” 
Suu eeči lâi uástám tien puáris táálu kuhháá tassaaš. Eeči lâi smiettâm aassâđ tobbeen oovtâst Peppijn talle ko puárásmičij ige innig puávtáččii jotteeđ meerâid. Mut talle ko sunjin sattui tiet pärtti já sun paifakkist lappui, koolgâi Peppi asâškyettiđ Kiirjâgämirist - tiet lâi ton táálu nommâ. Tot aaibâs vuordij suu, kálvuidiskijn puohrâkkân. 
Mottoom mučis kesieehid Peppi lâi ettâm pääsi tiervân matruusáid, kiäh porgii suu eeji taampâst. Matruuseh lijkkojii Peepin, já nuuvt Peppi-uv lijkkui matruusáid. 
“Pääcciđ tiervân, veerdih”, sun eeđâi já cummâlistij puohâid káálun. “Elleđ poolâ, kale mun piergiim.” 
Kyehti tiŋgii sun vaaldij fárusis taampâst. Sun vaaldij apina, mon nommâ lâi hiärrá Nilsson - tom sun lâi finnim ejistis - já meiddei stuorrâ mätkilaavhâ mii lâi tievâ kollelovemárkkásijn. 
Matruuseh čuožžuu taampâ kaitháá 
 
kulen já keččii Peepin, kote vaazij olgoláá, kejâhánnáá tuáhásis, hiärrá Nilsson ärdee alne já mätkilavkkâ kietâkaavâst. 
“Liiba eromâš páárnáš”, mottoom matruus pahudij já sihostij konnjâl čalmestis ko Peppi lappui uáinusist. 
Sun lâi vuoigâdist. Peppi tuođâi-uv lâi eromâš páárnáš. Puoh komálumos lâi tot, et sun lâi nuuvt kievrâ. Ubâ maailmist ij lam ohtâgin taggaar pooliskin, kote ličij lamaš siämmáá kievrâ ko sun. Peppi puovtij luptiistiđ ubâ hiäppuš, jis sun peri halijdij. Suu jieijâs hiäppuš sun lâi uástám ovttáin  kollelovemárkkásáin eidu ton peeivi ko sun lâi varrim Kiirjâgämirân. Tot hiävuš aasâi tääl olgoviäskárist. Mut talle ko Peppi halijdij ehidispeeivi juuhâđ teejâ, sun siirdij hiäppuš šiiljon. 
Kiirjâgäämmir paaldâst lâi nubbe-uv táálu, mast lâi šiljo. Tien táálust assáin eeči já enni kuovttijn parnijnis - kandáin já nieidáin. Kandâ lâi Tyemes já nieidâ lâi Ánná. Suoi láin kuohtuuh hirmâd nánnáás já tottâleijee párnááh. Tyemes ij kuássin káskám kozâidis já poorgâi ain tego suu enni ravvij. Ánná ij kuássin váidám ige iskâm finniđ táátus čoođâ, já sust lâi ain fiijnáht šuállejum vuálppu pajalist, ige sun kuássin tuolvâdâm vuálpus. Tyemes já Ánná sierâdáin nánnááht koskânis šiljoost, mut suoi tuáivoin kale et liččii lamaš eres-uv párnááh kiäigijn sierâdiđ. Talle ko Peppi vala juuđij ejijnis meerâi alne, Tyemes já Ánná távjá eeđáin kuáimásis: “Liiba vaahâg, et kuássin ij kihheen puáđi aassâđ taas paaldân, taggaar kiäst liččii párnááh.” 
Tien mučis kesipeeivi, ko Peppi vuossâmuu keerdi lavkkij Kiirjâgäämmir kozzâš paijeel, Tyemes já Ánná iävá lamaš pääihist. Suoi láin talle ááhus kulen kolliistâlmin oho verd. Já vuossâmuu peeivi ko suoi láin puáttám pááikán já kejâdáin ääiđi čoođâ, suoi iävá tiättám et toos paaldân lâi varrim nieidâ. Eidu talle ko Kiirjâgäämmir verájáš lekkâsij, suoi láin ráđádâlmin, maid suoi porgâččáin ton peeivi já smietâdáin, tábáhtuuččij-uv ton peeivi mihheen suottâsijd. Talle nieidâ poođij tobbeen olgos. Tot lâi suámálumos nieidâ, kiän Tyemes já Ánná kuássin láin uáinám. Tot lâi Peppi Kuhessukká, kote eidu lâi vyelgimin iiđeedväzzimmokkásis. 
Tággáár sun lâi. Suu vuoptah lijjii porkkanivnásiih já tain lijjii kyehti čovgâ párgálduv, moh hárrájii maht sáttojii. Sust lâi potásnjune já sust lijjii čärmimuáđoh. Suu njune vyelni lâi viehâ stuorrâ njälmi já njäälmist šerisvielgis päneh. Suu vuálppu lâi hirmâd eromâš. Peppi lâi jieš kuárrum tom. Tot ličij kolgâm leđe aaibâs čuovjâd, mut sust ij lamaš tuárvi čuovjis käägis. Tondiet Peppi lâi kuárrum toos kuovgisruopsis pittáid. Sust lijjii jyelgist kuhes suháh. Nubbe sukká lâi čappâd, nubbe ruškâd. Já sust lijjii vala jyelgist čapis kammuuh, moh lijjii kyehti kerd suu juolgij kukkosiih. Taid kammuid suu eeči lâi uástám sunjin Maadâ-Amerikist, já kammuin lâi ennuv šoddâmvääri. Ige Peppi kuássin uážuččiigin nuubijd kammuid. 
Mon Tyemes já Ánná enâmustáá imâštellii, lâi apina, mii čokuttâlâi omâs nieidii ärdee alne. Tot lâi uccâ apinaš, mast lijjii čuovjis puvssiih já fiskis pusseer já vielgis olgâhattâ. 
Peppi väzzilij toin naalijn et nubbe jyelgi lâi vázáttuv alne já nubbe raavist. Tyemes já Ánná keejáin suu suámálii väzzim, nuuvt kuhás ko suoi oinijn. Mottoom ääigi keččin Peppi poođij maassâd. Tääl sun vaazij murdeetmáin. Ij sun tarbâšâm jorgettiđ pááikán monâdijnis. Sun orostij Tuámmás já Ááná äiđiuuvsâ kulen. Párnááh keččii kuáimásis. Tyemes koijâdij: “Mondiet tun váázáh murdeetmáin?” 
“Na maid tot häittid?” Peppi eeđâi. “Mijhân aassâp rijjâ enâmist. Amahân te juáháš uážžu väzziđ eidu tego haalijd? Mudoi-uv Egyptist puohah väzzih tánávt ige ohtâgin ane tom immâšin.” 
“Mast tun tom tiäđáh”? Tyemes koijâdij. Jiehhân tun vaarâ lah iällámgin Egyptist? 
“Mun jiem lah iällám Egyptist vâi?! Mun lam iällám jyehi saajeest maailmist já mun lam uáinám suámálub-uv aašijd ko ulmuid murdeetmin väzidijnis. Indiast ulmuuh väzzih kieđâigijn!” 
“Tun kielestah,” Tyemes eeđâi. 
Peppi smietâi váhá. 
“Naa, nuuvt mun kielestâm-uv”, sun eeđâi murâšlâžžân. 
“Kielestem lii ficcii”, Ánná eeđâi, já viijmâg sun tuostâi lehâstiđ njäälmis. 
“Naa, lii hirmâd ficcii kielestiđ”, Peppi eeđâi vala sorolubbon. “Mun tuše vájálditám tom motomin. Maht kalga taggaar uccâ nieidâš ain sárnuđ tuođâ, kiän enni lii eŋgâl já eeči mottoom suollust kunâgâssân hirmâd kukken já mun kote lam ubâ elimân jottáám meerâ alne? Já mudoi-uv Kongost Afrikist ohtâgin olmooš ij sáárnu tuođâ, Peppi eeđâi kirkis muáđuigijn. “Sij kielesteh tobbeen ubâ peeivi! Iiđeed-čiččâm rääjist tassaažân ko piäiváš luáštá. Nuuvt et jis mun vahâgist motomin kielestâm, talle tuoi kolgâvettee jurdâččiđ nuuvt, et tot puátá tast ko mun lam lamaš meendu kuhháá Kongost Afrikist. Mijhân pyehtip leđe skipáreh?” 
“Tiädust-uv, Tyemes eeđâi. Fakkist sun tuubdâi, et onne ij liččiigin mihheen ahevis peeivijd. 
“Puátivettee-uv tuoi muu kuuvl purâdiđ?” Peppi koijâdij. 
“Joo, suotâs”, Tyemes eeđâi. “Puáđi, Ánná, muoi vyelgeen.” 
“Naa”, Ánná eeđâi. 
“Mut mun koolgâm vistig čäittiđ tunnuu hiärrá Nilssonân”, Peppi eeđâi. Já talle apina vyeligávt luptij haatâs. 
Sij juttii Kiirjâgämirân mieskâm äiđiuuvsâst. Tastoo sij monnii čievrâpálgá mield sevtilmuorâi lappâd já pottii olgoviäskárân.  Tobbeen hiävuš puurâi havârijd taldrikist. 
“Mondiet tust lii hiävuš olgoviäskárist?” Tyemes koijâdij. Puoh hiäppušeh, maid sun tieđij, urruu taalist. 
“Naa”, Peppi smietâi, “kievkkânist tot jurâččij juolgijn. Já orroomvisteest tot ij maašâ leđe.” 
Tyemes já Ánná tiervâttáin hiäppuš já moonáin siisâ. Tobbeen lijjii kievkkân, orroomviste já uáđđimviste. Mut hirmâd čurgâd tobbeen ij lamaš. Tyemes já Ánná kejâdáin várugávt pirrâsis. Suoi pooláin tast, et suáluikunâgâs ličij mottoom nurheest vahtiimin. Suoi iävá lam eellimstis uáinám olmâ kunâgâs! Mut tobbeen ij oinum eeči. Ige ennigin. 
Ánná koijâdij: “Aasah-uv tun tääbbin aaibâs ohtuu?” 
“Jiem suigen”, Peppi västidij. “Hiärrá Nilsson já hiävuš-uv aassâv tääbbin.” 
“Naa, mut mun uáivildâm: ij-uvgs tust lah tääbbin eeči teikâ enni?” 
“Ij lah! västidij Peppi ilolávt. 
“Mut kii tuu talle ehidist ain koččo seeŋgân?” Ánná koijâdij. 
“Mun jieš”, Peppi eeđâi. Vistig mun eeđâm tom hirmâd nánnááht. Jis mun jiem talle moonâ seeŋgân, talle mun eeđâm korrâsávt. Já jis mun jiem valagin moonâ, talle mun rissiim jieččân, ibbeerdvettee-uv tuoi?” 
Tyemes já Ánná iävá aaibâs iberdâm. Mut amahân te taggaar-uv tooimâi. 
Ton ääigi sij lijjii puáttám kievkkânân, já talle Peppi čuorvij kulmii: ”Tääl mij passeep láátyid.” 
Talle sun vaaldij kulmâ mane já leggistij taid ááimun. Ohtâ mane koočâi suu uáivi oolâ já cuovkkânij, já nuuvt te vielgâččâs kuulgâi suu čolmijd. Mut taid nuubijd kyehti mane sun fattij pyereest kiddâ paistpánnoin, kuus toh cuovkkânii. 
“Mun lam ain kuullâm, et manevielgâččâs lii pyeri vuoptáid”, Peppi eeđâi já ruvvij čolmijdis. “Tuoi uáinivettee, et talle vuoptah šaddeh hirmâd pyereest. Brasiliast puohah joteh mane vuoptâin. Tondiet oovtâstkin ij lah tobbeen puálččiuáivi. Mut mottoom almai kale lâi nuuvt tuávkki et sun puurâi puoh moonijd ige ruvvim taid vuoptáid. Talle sun tiäđust-uv šoodâi puálččiuáivin. Já talle ko sun vaazij kááđu alne, toos pokkiidâttii nuuvt ennuv ulmuuh, et koolgâi táttuđ poolis išán.” 
Siämmást ko Peppi sáárnui, sun lâi vuohâsávt nuurrâm manekoorijd meddâl paistpáánust. Tastoo sun toppij seeinist hiäŋgájeijee poossâmkuustâ já vispááškuođij toin láttytääigi nuuvt korrâsávt, et täigi stircoi pirrâ seeinij. Loppâtääigi, mii paasij náápán, sun leškiistij paistpáánun, mii lâi helá alne. Talle ko látty lâi mudágávt possum nube peln, Peppi leggistij tom pelimuudon káátu já jorgettij tom ááimust. Talle sun fattij tom kiddâ paistpánnoin já poosij tom vala nube-uv peln. Tastoo sun leggistij láátyid kievkkân čoođâ, peevdi alne leijee taldrik oolâ. 
“Porree”, sun čuorvij, “porree ovdilgo toh čuáskuh!” 
Tuámmás já Ááná mielâst toh lijjii-uv njaalgâ láátyh. Já ko láátyh lijjii purrum, suoi moonáin Peppijn orroomviistán. Tobbeen lâi tuše ohtâ vistekálvu. Tot lâi hirmâd stuorrâ skappi, mast lijjii ennuv loováh. Peppi liähui loováid já čaittâlij Tuámásân já Áánán, maid aarnijd sun lâi tohon vuorkkim. Tobbeen lijjii eromâš lodemaneh já mučis skáálžuh já keeđgih, hervâttum rasijááh, korâdis silbâspejâleh, ciimcahpäädih já veikâ magareh tiiŋgah, maid Peepikyevtis eijijn láin uástám ko suoi láin jottáám pirrâ maailm. 
Peppi adelij kuábbáá-uv uđđâ ustevsis läähji. Tyemes finnij tiikaar, mast lâi kildee toppiittâh, já Ánná finnij rasijáá, mon lohheest lijjii kuovgisruopsis ripokuáđih, já sun finnij vala suormâs, mast lâi ruánáá keđgi. 
“Jis tuoi tääl vyelgivettee pááikán”, Peppi eeđâi, “te talle tuoi pyehtivettee puáttiđ itten maassâd. já jis tuoi eppee vyelgi, talle tuoi eppee pyevti maassâdgin puáttiđ. Jà tot ličij kale stuorrâ vaahâg.” 
Ton mielâst Tyemes já Ánná-uv láin, já nuuvt suoi tastoo moonáin pááikán. Suoi juuđijn hiäppuš lappâd, mii lâi puurrâm puoh havârijdis já nuuvt suoi moonáin Kiirjâgäämmir äiđiuuvsâst olgos. Hiärrá Nilsson seevij sunnui oivijnis. 
Tilaa: 
Blogitekstit (Atom) 
Tehân te mottoom peeivi peessim purâdiđ šaddoporrei raavvâdviäsust. Eromâš feerim. Love miinut vuordâččem maŋa poođij hiipi hámásâš nuorâ falâdeijee, kote pyeripeeivij maŋa koijâdij, aigum-uv mun puurrâđ ennuv vâii uccáá. Ton ääigi ko smiettim, maht sunjin västidičči, sun selvâttij, et falâmeh lijjii valjaah, adai munjin vaarâ pijsááččij ucceeb-uv meeri. Sun arvâlij, et jiem lam mihheen puuriš ulmuid. Ige ollágin šiev äšši, jis purrâmuš kuođđuuččij taldrik oolâ. Jiem valagin lamaš ettâm jur maiden, mut tiilájim vijmâg niäljádâs purrâmušmeereest, ko sun nuuvt tárkká koijâdâlâi, kalle šaddopittád mun vajaččim puurrâđ. Koijâdim kale, mávsáččim-uv mun siämmáá hade niäljádâsmeereest ko ubâ meereest. Hadde lâi puohháid siämmáš. Na, ekologisâš ko lam... Sun uápistij piävdán, mon piällás ij puorijn táttoingin puáhtám čokániđ - ránnjápeevdist čokkái jo kiinii ton verd saijaaht. Pajekerdi-uv lâi, mut tobbeen lâi siämmáš vädisvuotâ. Mun čokánim nieidâinân uksâpiällás mottoom stávroo čokkámstuálpu oolâ. Mun puurâm kale ruonâsijd, já uási tain lijjii-uv kale purâttetteeh, uási iä nuuvtkin. Potáspitáh suddii kale njäälmist. Pähkinpulláid mun kuođđim sovâlâšvuođâst šiljocissáid. Mun aštus tiilájim juhâmuššân koškes vielgisviijni, tuše oovtâ laasâ. Ko kerd mun lijjim tiilám niäljádâs purrâmušmeereest, falâdeijee puovtij meiddei niäljádâs vijnimeereest. Ij nomâlâssân lam tiervâšlâš juuhâđ "meendu ennuv". Teejâ mun kale finnejim čuuvtij eenâb. Muu nieidâ puurâi teejáin faallum keeksijd. Mun jiem kuássin nááđu jieŋâskääpi kuuvl iho, mut ton iijâ mun kale tobbeen elâččim: jieŋâskääpist láppojii motomeh suših. 
Lijjim joođoost Den Haag aldasijn, junáin. Tobbeen láin meiddei nieidâkyevtis enijnis. Nubbe nieidâ lâi loveihásâš, nubbe eskin tiävdám nelji. Já stuorrâuábbi kale tieđij ravviđ uccâuábis. 
Nuorâb nieidâ ooinij konduktöör unifoormu já ihástui toos. Sun še halijdij konduktöörin - finniiččij fijnâ pargopihtâsijd, puávtáččij orostittiđ juná já vuolgâttiđ tom vuod joton. Puávtáččij possoođ piilin. Puávtáččij vazâččiđ juná pajekeerdist já vyelikeerdist já leđe tergâdis olmooš já tärhistiđ liipuid. Já tastoo puávtáččij väzziđ juná káátu alne tego Juovlâäijih. Stuárráb nieidâ pahudij, et tot lii varâlâš - toos jáámá, ko kačča vuálos. Tastoo juná koosâi tuođâi korrâsávt. Muu smavvâ reppu kiirdij maŋgâ meetter vázáttuv alne. Mottoom áigáá keččin poođij kulluuttâs: "Junávyeijee kaartâi koossâđ, ko vyeijimrađe alne joteh uáivistulmuuh." Konduktöör kaačâi hirmos liävttoin tast lappâd. Stuárráb nieidâ pahudistij uábbásis: "Tie te uáináh. Halijdah-uv tun vala konduktöörin? Toh kalgeh čurgiđ jáámmám uáivistulmuid-uv räđe alne." 
Romssaast lii ain koolmâs. Mut motomin kale sáttoo lieggâsub peivi, masa jo iimâš. 
Uánehâš puudâš 
muáđoidâd acâkkistee liegâsvuođâst 
polvâttes alme vyelni 
muorâi arktisii suoivust 
peerusthánnáá tast 
et nuolah skođđâs 
pusseerstân 
tuš oovtâ áinoo ehidispiäiván. 
Lam nuurrâm teehi tejâseehâin oinum kuodduustuvvijd. 
++ 
Almai já nissoon lává iärránmin. Almai váldá tom uáli lussâsávt já paahud: 
- Tun jieh kuássin innig kaavnâ eellimsâd taggaar ulmuu ko mun lam. 
- Tot lii-uv muu juurdâ, nisson västid. 
+++ 
Rähisvuotâ čalmettut 
mut luhhoost olmooš motomin náájá: 
talle suu čalmeh vuod lekkâseh 
+++ 
Kalle cuobbuu kalga cummâlistiđ 
ovdilgo cuábui muttoo prinssân? 
+++ 
Tun tiäđáh 
et kihheen ulmuid ij lah kuássin tievâslâš 
- nuuvt kuhháá ko tagarân rähistuvá. 
+++ 
Rähisvuotâ lii čalmettem 
tondiet tot ij kaavnâgin muu. 
+++ 
Hevvâniđ suu kejâstâhân 
monâttiđ sunjin vááimus 
já motomeh vala eteh 
et rähisvuotâ lii tiervâslâš 
+++ 
Ideaal käälis lii taggaar 
kote ibbeerd tom 
maid suu kálgu ij eeđâ 
Onne tejâsekkâ koijâd, maid mun lam áhustân oppâm. Eeni enni, Máárjá-ákku, lâi muu pärnivuođâst alda, aasâi siämmáá šiljoost já motomijd iivijd vala siämmáá táálust-uv. Nuuvt et sust lâi älkkee oppâđ. 
Munjin pajemustáá puátá mielân tot, maht sun máttááttij muu kieđâvuššâđ niijbe. Ij sun kuássin kiäldám uccâ nieidii, et "ele vääldi". Sun ravvij, maht te niijbe já puuvko kalga toollâđ kieđâst. Já tom še muštám, maht mij eelijm viermijd kuohâmin jeđe maht mun tastmaŋa peessim čolliđ kuolijd. Jiem tieđe lijkkojim-uv ton hoomán, mut tot šoodâi kuittâg uápisin. Mun jiem tiäđustkin jieččân pärnivuotivij maŋa lekken kyeličasij paaldâst aassâm, nuuvt et toh tááiđuh, maid talle oppim, láá ááhu tááiđuh. 
Já maid mun kale lijjim halijdiđ ááhust oppâđ, lâi suu ruvâšleibireeseept. Tot lâi suu stuorrâ syeligâs, mon sun ij vissâ kiässán nuuvt tárkká muštâlâm. Jo muu ečirokke lâi ettâm, et aáhu liäibum leibi lâi puoh njálgásumos, maid sun kuássin lâi puurrâm. Kiitiätá muu enni sátáččij maidnii ton reseptist mušteđ. Koolgâmba koijâdiđ. 
Škovlâ lii jo nuuhâm 
ovdebáá peeivi 
luáštám párnáid kesikuáttumân 
Peeli luokkaast liijká paijaan 
táválii ääigi iđedist 
mana škoovlân 
tego mihheen ij liččigin 
Mudoihân máttáátteijee lii aaibâs ohtuu 
ige tot lah hävski sunjin 
kárttá ohtuu valmâštâllâđ 
puáttee ive ohjelmis 
já materiaalijdis. 
Išehân sun taarbâš. 
(PWA 8b-luokan 2016 já ton máttáátteijei) 
Ustev 
lii tego 
nubbe mun 
- Artistoteles 
Tiervâsvuotâ 
lii stuárráámus adaldâh 
tagarân 
kote motomin jáámá. 
- Aristoteles 
Jyehi skelmâ 
ij lah suolâ 
mut jyehi suolâ 
lii kale skelmâ 
- Aristoteles 
Mun jiem lijkkuu ulmui 
kote liihâd 
mut ij jieškin tieđe 
kuus 
- Johan Cruijff 
Mun vuástálistám jyehi ääši 
tassaažân ko toovâm miärádâs 
Talle mun kyedittâm 
Ij-uvgis tot lah-uv loogilâš? 
- Johan Cruijff 
Sust 
kiäst láá ennuv usteveh 
ij lah ohtâgin ustev 
- Aristoteles 
Äijih eeđâi ain: 
"Ko poorgah váhá hitásubbooht 
tot mana talle jotelubbooht." 
- Toon Hermans 
Hárjánem 
tot jo-uv lii 
teikâ tot váilu 
Johan Cruijff 
Jis mun halijdiččim 
et tun tuođâi iberdah 
liččim čielgim tom 
čuuvtij pyerebeht 
Johan Cruijff 
Jis ij pyevti vyeittiđ 
kalga anneeđ huolâ tast 
et ij táppáá 
Johan Cruijff 
Historjá lii eidu onnáš 
Puátteevuođâ čolmijgijn keččum 
Godfried Bomans 
Lukko 
oinuuškuát eskin talle 
ko tot lii 
monâttum 
Godfried Bomans 
Párnáin puáhtá oppâđ 
hirmâd ennuv 
ovdâmerkkân tom 
kost jotá 
jieijâs kierdâvâšvuođâ rääji 
W. J. van Broeckhoven 
"Mun lam fávru, tasko puohah vilpâstâlleh muu ubâ ääigi." 
"Mun lam taan saje täsni, tastko ohtâgin muu lihâstâh ij pääsi iärásijn huámmášhánnáá." 
Äigi 
mitted kulâmis 
nuuvt täsivávt já stáđásávt 
ko jo puáhtá 
Olmooš lii tuávkki 
ko määti taam kevttiđ ävkkin 
Ulmuu uáinust 
äigi ain 
jo-uv tuámá 
teikâ nuárbá. 
Tuu eellim ij šoodâ peeivijn, moh láá moonnâm pic peeivijn, maid tun muštáh. 
- Pavlenko 
Eellim meerhâš tom, et adelah alnestâd nuuvt ennuv ko tust lii maid adeliđ. 
- Karen Allen 
Mađe kuhebiššáá tun vuárdáh puátteevuođâ, tađe uánihubbon tot šadda. 
- Loesje 
Eellim ij pyevti čäälliđ. Tom ferttee eelliđ. 
- Oscar Wilde 
Tuu eellim ij šoodâ peeivijn, moh láá moonnâm pic peeivijn, maid tun muštáh. 
- Pavlenko 
Eellim meerhâš tom, et adelah alnestâd nuuvt ennuv ko tust lii maid adeliđ. 
- Karen Allen 
Mađe kuhebiššáá tun vuárdáh puátteevuođâ, tađe uánihubbon tot šadda. 
- Loesje 
Eellim ij pyevti čäälliđ. Tom ferttee eelliđ. 
- Oscar Wilde 
Tot, mast tääl ááigum muštâliđ, tábáhtui munjin tovle talle ko mun lijjim nuorâ nieidâš, Ánná muštâl. Jiem lamaš vaarâ puárásub ko nubálohihásâš talle. 
Lii jonsahpeiveehid, já mun lam puátimin muáđá kulen, kote oroi muádi penâkkullâm keččin mist. Talle iä lamaš vala kiäinuh mii kuávlust. Ij lamaš eres ko pálgáh paaihij kooskâst. 
Must lâi sämikappeer uáivist já kesipiivtâs pajalist. Lijjim tääl vaarâ vázzám pele määđhist, ko riškáttâlškuođij, já mun lijjim kuullâm eenist, et sämikappeer kalga jorgođ, jis arveškuát, amas tot njuoskâđ já fastođ. Já tom mun tiäđust-uv porgim. Mun jurgum kappeer já vuod väzzilim. Jiem mun lamaš vázzám nuuvt kuhes kooskâ, ko poottim aijuu, teikkâ kove tuáhá. 
Jiem mun vala juovdâm ton kove paajaakiäčán, te uáinám nissoon kiäst láá kuhes, čapis vuoptah, moh hiäŋgájeh čoolmij oovdâst, já tast lii pajalist čapis fastes haamit, já kieđâst sun tuálá rise. Mun te váázám kuuloold ovdâskulij já imâštâlâm, mii totgis ulmuid lii. 
Ko mun poottim aldeláá, te uáinám et ij tot jođegin pálgá mield muu oovdeld, pic vázzá lyeiveejeegist čääsist. Mun čuožâstâm keččâđ. Jiemge tieđe innig maid jo kalgeem porgâđ. Tot olmooš - oro lemin nuorâ nieidâ - vázzá ovdâsmaŋas taam lyeiveejiegist já čiärustâl. Tyellittälli sun časkel čáácán rissijn, mon sun kieđâstis tuálá, nuuvt et čääci tuše russáád. Jis kalgeem juátkiđ määđhi, te ferttiim väzziđ aaibâs taan ulmuu paaldâ - teikkâ mii tot tääl lâškin. 
Te mun hoksájim. Tien ajâkovehân kočodeh-uv kufittârkoppeen. Tothân lii-uv kufittârnieidâ, mun arvâlim, já väzzilim oppeet ovdâskulij. Oro kal viehâ hormišin jotteeđ lappâd, mut ij äävti, mun ferttiim peessâđ lappâd, maht váá jo. Jyelgih láá nuuvt njuorâseh et illá kyeddih muu. Mun vazzim nuuvt alda taam kufittârnieidâ et mun lijjim olleeđ kietân väldiđ tom, jis lijjim tuostâđ. Ko mun juovdim pááikán, te enni iätá munjin: "Iimâš ko kufittârijd jieh uáinám, ko jorgokaperáin jođáh jonsahpeiveehid! Nuuvthân toh tovlááh ulmuuh eteh." 
Elle Maarit Peđer kirjeest Ipmašat 
Onne mun tarbâšim tuu 
tego muádilov majemuu ive ääigi 
talle ko šadda jurgâlmist saahâ 
Talle lâi älkkee suáitistiđ 
Mut munnuu oovdiš uásádâh lâi lopâttum 
tuu šleđgâpostâčujottâs-uv 
ton keežild vájáldum 
Usâstâllim tuu nummeer 
já soittim 
tobbeen ij puáttám vástádâs 
Lijjih-uv määđi alne 
tego lii táválâš 
munnui kuohtuid 
Neetist mun tuu luhhoost kavnim 
já tot kale pyereest tieđij 
kost tun lijjih: 
In Memoriam. 
Rähis Lili, 
pyeri mätki 
Stuorrâ já räjittemes Avalâšvuotân 
Talle ko lii muu vuáru 
talle motomin 
te tastmaŋa 
munnuu jurgâlemsavâstâlmeh 
ain juátkojeh. 
Lili Ahonen: In Memoriam 
Mahtsun luuhâđ paječalluu? Persovnpronomin kiävttu sátáččij motomin leđe ávhálâš.. 
. 
Toovláš pajasšoddâdemmeetood: 
Suola kiddejuvvoo, tyemmejuvvoo, miästájuvvoo já loopâst vala sälttejuvvoo. - Kielâjuáhusist 7.6.2017 
Akvaariošiljo 
Lam kalanâm, kalanâm, kalanâm! Maŋgâ keesi lam taan nuurkán kuáddám koddeerippoid vuolâ, vâi toh iä purâččii muu kukkáid. Taan keesi jiem innig toos álgám. Ij lah äigi. Rahtim nuurkán, mast mihheen ij šoodâ, akvaario. Istâdum suárvi uážžu toimâđ ruusun taan keesi. Keeđgih láá pyerebeh ko kukáh - ij lah huolâ ige taarbâš njuoskâdiđgin. Já vala ohtâ šiev peeli: taat šiljouási lii rahtum ele uásti maiden -prinsiipáin, adai ij määvsi maiden. 
Jis halijdah skeŋkkiđ munjin maidnii motomin, adde munjin mučis keeđgi. Ištâdâm tom-uv šiljosân. 
Vääldi njälmipitá 
viežâ juhâmuš 
vuoiŋâst 
tassaažân ko vuod jođáh 
SAS Loungest Oslost hiäŋgájeijee tekstâ 
Mondiet kihheen ij muštâl 
mon kukke lii 
vyerdee äigi 
Taggaar mii kuovllist 
nurhe tyehin 
mut peittâdât uđđâsist 
puátá alda 
mut paattâr 
Ij-uv sungin tieđe 
vâi ij-uv peerust 
Oslo kirdemkiedist, lappâdjottee omâs ulmui, kiän njäälmist kirdii muáddi sääni. 
Mun lam čáállám kiirján 
oovtâ já siämmáá siijđo 
jo maŋgii 
ihástâllâm tom 
já murâštâm 
ko tot ij kuássin 
šoodâ tuárvi pyerrin 
ige kuássin valmâštuu 
tondiet tot lii jo maŋgii ruuttum. 
Tot lii mučis sijđo 
moos mun lijkkuum 
Já ain ko oovdiš versio leggistuvvoo meddâl 
mun murâštâm mottoom tove 
mut jiem luovât 
čäliškuáđám uđđâsist 
luovâm eskin čuávuváá tove 
talle ko vaalmâš šadda. 
Maailm lii kirje 
já toh kiäh iä jođe 
loheh tast 
tuš oovtâ siijđo 
SAS Loungest Oslost hiäŋgájeijee tekstâ 
Tastoo kisákulmáliih vuoijii maassâd Kisákuulmán. Tállân ko sij pessii päikkiuuvsâst siisâ, nuolâhánnáá taaki já haatâ, Eemel eeči lijmij mälinääpi pitáid oohtân. Tot ij lam konstâ ige mihheen, tothân lâi luoddânâm tuš kyehtin pittán. Liina ilosmij nuuvt čuuvtij et njuškiistâlâi iiloost já čuorvij Aatun, kote lâi hiäppuš pestimin: 
- Tääl mij finnipvuod piärgumáállás! 
Nuuvt Liina juurdij! Sun ij vaarâ ollágin muštám Eemel. 
Ton eehid Eemel sierâdij viššâlávt uccâ Iidáin. Sun raahtij uábbásis sierâdemtuuváá niijton keđgij kooskân. Tot lâi Iidá mielâst hävski. Já Eemel capcij suu tuš ucánjihhii ain ko halijdij pippârminttunjálgá. 
Mut te siävŋánškuođij, já Eemel já Iidá uáđđáástâláin. Suoi kuovláin, lâi-uv enni kievkkânist. Ij lamaš. Tobbeen ij lam kihheen. Tuš mälinäppi. Tot lâi peevdi alne, čavosin já muččâdin. Eemel já uccâ Iidáš kejâdáin suámálii nääpi, mii lâi lamaš vyeijimin ubâ peeivi. 
- Juurdâš, Myerjiluovtâ rääjist, uccâ Iidáš eeđâi. Já tastoo sun lasettij: - Maht tun vuoigist finnejih uáivád náápán? 
- Ij tot lam ollágin väädis, Eemel västidij. - Näävt mun tuš porgim. 
Enni poođij eidu talle kievkkânân. Já vuosmustáá sun ooinij Eemel, kiäst lâi mälinäppi uáivist. Eemel kiškoi nääpi, uccâ Iidáš kiljoi já kiljoi Eemel-uv. Tastko sun lâi vuod áhásâm náápán, siämmáá čuuvtij ko ovdebáá-uv keerdi. 
Talle enni toppij helláruáhi já čooskij mälinääpi nuuvt čuuvtij, et ruáškám kullui  ubâ Väđirmielist. Ruášk, piejâi näppi já muttânij tuháttin pittán. Pitáh kočâdii tego arve kuás-uv Eemel oolâ. 
Eemel eeči kuulâi ruáškám savzâpuuvrán já kaččâlij siisâ. 
Sun orostij kievkkân uksâkozzâšân joskâdin ko ooinij Eemel já nääpi pittáid já helláruáhi, mon Eemel enni ain tollij kieđâstis. 
Säänigin sun ij ettâm, jorgettij tuš já moonâi maassâd savzâi kuuvl. 
Mut kyehti peeivi maŋeláá sun finnij viđâpennisii Eemelist. Lohđuttijhân tot ucánjihhii. 
Na te suullân tiäđáh, maggaar Eemel lâi. Taat mälinäppimaainâs tábáhtui majebaargâ vyesimáánu 20. peeivi. Mut vaarâ tun halijdah kuullâđ vala nube peeivist. 
Já tastoo sij vuolgii vuod Väđirmieli kuávlun. Eemel čokkái tutâvâžžân monnjâpeeŋkâst viđâpennisâš kuámmir siste já loccâ uáivist já kejâdij párnáid já pennuid já hiäppušijd já šoovijd, moi lappâd sij vuoijii. Jis Eemel ličij lamaš aaibâs táválâš kandâ, mihheen eres ij ton peeivi liččiigin tábáhtum. Mut Eemel ij lamaš mihheen táválâš kaandâid, já ervidba maid sun poorgâi! Sun uuigâi viđâpennisii njálmásis, já eidu talle ko sij vuoijii šavesaje lappâd, monnjâpeeŋkâst kullui joskis njielâstem. Tot kullui ton puudâ ko Eemel njielâstij viđâpennisii. 
- Oho, totpa tábáhtui huápust! Eemel eeđâi. 
Eemel enni vuod vuáivutškuođij. 
- Vuoi hirmos peeivih, maht tien viđâpennisii tääl finnee kaandâst olgos? Ij lah ko vyeijiđ maassâd tuáhtár kuuvl. 
- Lii tust-uv rekinistemuáivi, Eemel eeči eeđâi. 
- Mäksiđ tääl tuáhtárân vittâ määrhi ton pyereest, et finnee maassâd viđâpennisii! Mii numerijd tust lâi rekinistmist, ko vazzih škoovlâ? 
Eemel ij tuušijn iätádum. Sun njavhâdij čuávjis já eeđâi: 
- Mun lam-uv tääl jieš šeštimšahe. Tobbeen tot viđâpennisâš lii tääl šiev vuárhást. Ijhân siäštušavveestkin finnii maiden olgos. Mun lam irâttâm kievkkânnijbijn, nuuvt et tot lii aaibâs vises. 
Mut Eemel enni ij joskâm. Sun halijdij tuálvuđ Eemel maassâd tuáhtárân. 
- Mun jiem ettâm maiden talle ko kandâ puurâi puoh puksâpuáluidis, sun muštottij. - Mut viđâpennisâš suddá vaigâdubbooht, tast sáttá keevvâđ hyeneeht, osko peri! 
Já sun suorgâttij Eemel eeji nuuvt čuuvtij, et taat jorgettij hiäppušáin já vuojij maassâd Myerjiluohtân. Tastko lâihân eeči-uv tiäđust-uv huolâstum kaandâs tiet. Sij kaččii jiegâeeđeest tuáhtár kuuvl. 
- Vájáldui-uvks miinii? tuávtir koijâdij. 
- Ij, Eemel tuš njielâstij viđâpennisii, eeči eeđâi. - Nuuvt et puávtáččij-uv tuávtir váhá čuopâdiđ suu... neelji määrhi oovdâst teikâ toin suulâin... Viđâpennisâš páásus käävpi oolâ. 
Mut talle Eemel kiškettij eejis mááccuhist já culijdij: 
- Ele iiskâgin! Tot viđâpennisâš lii muu! 
Já keevâi nuuvt, et tuávtir ij miettâmgin väldiđ viđâpennisii Eemelist. Čuopâdâs ij tarbâšum, sun eeđâi. Viđâpennisâš kale puáđáččij ulmui uáinusân vuod muádi peeivi siste. 
- Mut puávtáh kale puurrâđ vittâ niisu, tuávtir eeđâi. - Talle tot šlantti finnee váhá skipárijd ige ruohâ tuu čuávjilaavhâ. 
Sivnedum tuávtir, máávsu sun ij váldám täälgin. Eemel eeči čuážui vuod tutâvâžžân kááđu alne Eemeláin já ennijn. 
Mut Eemel enni halijdij tállân moonnâđ Antikaisii nieidâi päikkiliäibuttâhân uástiđ Eemelân vittâ pulá. 
- Ij saahâgin tast, eeđâi Eemel eeči. - Misthân láá puláh pääihist. 
Eemel smietâi mottoom áigáá. Sun lâi čeppi rekinistmist já puurrâmmielâ-uv sust lâi. Tondiet sun eeđâi: 
- Must lii viđâpennisâš vises vuárhást, já jis tom finniiččij tállân meddâl, te uástáččim taid pulláid jieš. Sun smietâi vala váhá já lasettij: 
- Jieh-uvgis eeči lovniiččii munjin vittâ peeni muádi piäiván? Uážuh vissásávt ruuđâ maassâd! 
Talle Eemel eeči adelij piärán, já sij monnii Antikaisii nieidâi päikkiliäibuttâhân já ostii Eemelân vittâ pulá, uáli njaalgâ pulláid, jurbâsijd já fiskisruškâdijd, sukkâreh vala alne. Eemel njielâi taid jotelávt. 
- Näävt njaalgâ talkkâs jiem lah eledijnân finnim, sun eeđâi. 
Mut Eemel eeči lâi fakkist nuuvt movtáskâm, et ij innig tiättám, maid porgâđ. 
- Onne mij lep jyehi tááhust tiänám viehânáál ruuđâ, sun eeđâi já tiäđust-uv oostij viiđáin pennijn pippârminttunjálgáid tulijâžžân uccâ Iidážân. 
Mušte val, et taat tábáhtui ton ääigi kuás párnááh iä perustâm tast, lijjii-uv sist päneh vâi iä, tuávhih já ibbeerdmettumeh ko lijjii. Taan ääigi Väđirmieli párnááh iä puurâ njálgáid, mut tondietpa sist láá-uv päneh njäälmist! 
Eemel lâi vuáijám maŋgii Myerjiluohtân. Táválávt suu mielâst lâi hävski čokuttâllâđ ráttái alne já kejâdiđ ollâgâsâst tááluid, moi lappâd sij vuoijii, já párnáid, kiäh assii tááluin, já pennuid, moh umástii verájái kulen, já hiäppušijd já kuusâid, moh uávudii kuáttumist. Mut hävskivuotâ lâi taan tove kukken. Tääl sust lâi mälinäppi čolmij oovdâst ige sun uáinám ton vyelni ko jieijâs puállukammui njuunijd. Ubâ ääigi koolgâi koijâdiđ eejist: 
- Kost mij tääl lep? Jo-uv mij lep vuáijám pánnukákkusaje lappâd? Jo-uv mij forgâ puáttip šahesajan? 
Eemel lâi keksim noomâid puoh luoddâpiällást leijee tááloid. Pánnukákkusaje nommâ poođij tast, ko ohtii pyeidissiähá párnáákyevtis čuážžoin táálu verájáá kulen já puuráin pánnukááhuid, ko Eemel vuojij lappâd. Já šahesaje lâi finnim noomâ virkkuus šavveest, mon Eemel motomin ruohâdij seelgist. 
Mut tääl Eemel skihtij murâšlâžžân puállukammuidis ige uáinám pánnukááhuid ige šoovijd. Iimâš tot ij lam et sun paaimâi: 
- Kost mij tääl lep? Ep-uv mij jo forgâ puáđi Myerjiluohtân? 
Tuáhtár orroomviste lâi tievâ ulmuin, ko Eemel lavkkij siisâ mälinäppi uáivistis. Puohah šallišii suu. Juáháš iberdij, et lâi tábáhtum luhottesvuotâ. Tuše motomeh ilgâdis äijiheh povvâstii nuuvt korrâsávt ko puohtii, aaibâs tego ličij lamaš hirmâd suámálâš áhásiđ mälináápán. 
- Hohhohhoo, kalmojeh-uv tust peeljih, kandâ? 
-Iä, eeđâi Eemel. 
- Na mondiet tust talle lii tiet tiŋgâ uáivist, äijih koijâdij. 
- Amas must peeljih kolmuđ, Eemel västidij. Maatij sun-uv leikkušiđ, veik ucce lâi-uv. 
Mut tastoo Eemel peesâi tuáhtár kuuvl, ige tuávtir povvustâm sunjin. Sun eeđâi tuš: 
- Pyeri peivi, pyeri peivi! Maid tun tobbeen nääpi siste toovah? 
Eemel ij tiädustkin uáinám tuáhtár, mut tiervâttiđ sun kuittâg koolgâi. Tondiet sun komerdij nuuvt kieŋâlâsân ko puovtij, nappijn. Já talle ruáškái. Ruášk, kullui tuš, já mälinäppi lâi paifakkist kyehtin pittán. Nuuvt korrâsávt Eemel čooskij uáivis tuáhtár čäällimpiävdán. 
- Toho monnii nelji määrhi, culijdij Eemel eeči Eemel iänán. Mut tuávtir kuulâi tom. 
- Na, määrhi tij kuittâg šeeštijd, sun eeđâi. - Tastko muu táválâš táksá lii vittâ määrhi, ko mun vááldám uccâ kandijd meddâl mälinaapijn. Já täälhân kandâ tipšoi ubâ ääši jieš. 
Talle Eemel eeči ilosmij já jurduinis kiijtij Eemel tast, et kandâ lâi cuovkkim nääpi já šiäštám määrhi. Jotelávt sun vaaldij näppipittáid, Eemel já Eemel eeni fárusis já vuolgij. Mut ko sij pessii kááđu oolâ, Eemel enni eeđâi: 
- Juurdâš, täst tiänájui kuittâg-uv märkki! Maid toin kolgâččij uástiđ? 
- Ij maiden, Eemel eeči eeđâi. - Mij šeštip tom. Mut tot lii vuoigâlâš já hiäivulâš, et Eemel uážžu vittâ peeni, piäjus tom pääihist šiäštušavvees siis. 
Já sun vaaldij tállân viđâpennisii pursâstis já adelij tom Eemelân. Ervidba šoodâi-uv Eemel ilolâžžân! 
Ton peeivi lâi peivipurrâmuššân piärgumääli. Liina lâi leškim máállás kukkánáápán, já puohah čokkájii peevdist puurâdmin, eromâšávt Eemel. Suu mielâst määli lâi njaalgâ, já tom kale kuulâi. 
- Koolgah-uv tun šávguđ toin naalijn, enni nuttâlij. 
- Ijhân tast mudoi lah máállás smakkâ, eeđâi Eemel. Teikâ jiešalnees sun eeđâi näävt: - Toin naalijn tot eskin njaalgâ evvis lii. Mut maidba kuávlukielâst, ep peerust tast tääl. 
Puohah ožžuu puurrâđ nuuvt ennuv ko voijii, já talle näppi lâi kuárus. Ponneest lâi tuš aaibâs smavvâ kuáškánjâš. Ton kuáškánjâš Eemel halijdij, ige sun toos mudoi ulâttâm ko nuuvt et uuigâi uáivis mälináápán. Näävt Eemel poorgâi-uv, já kuulâi čielgâsávt, maht sun šáávgui nääpi siste. Tastoo Eemel koolgâi ruttiđ uáivis meddâl, mut kuvâttâl, totpa ij vuálgámgin. Näppi lâi áhásâm suu uáiván! Talle Eemel suorgânij já njuškij peevdist já mälinäppi lâi suu uáivist tego miinii šaavâid. Ton vyelni iä oinum čalmeh ege peeljih. Eemel kiškoi nääpi já kiljoi. Liina-uv jo suorgânij. 
- Mii fijnâ pilkkum! sun hirmástâlâi. 
-Mii fijnâ kukkápilkkum! Mast määli tääl porroo? 
Náápán ij tuođâigin puáhtám pieijâđ máállás, ko tast lâi Eemel uáivi, já ton verd Liina-uv iberdij, veik ij jiermijotteem tááhust meendu jotteel lamaškin. 
Mut enni jurdâččij eenâb-uv Eemel. 
- Hirmos peeivih sittágin, moin naalijn kaandâ tyest finnee luovâs. 
Kalga cuovkkiđ hellárohhijn ubâ pilkkum. 
- Ele huávrist, eeđâi eeči. - Tothân lii neelji määrhi pilkkum. 
- Adeliđ ko mun irâttâm, eeđâi Aatu-reŋgâ, kote lâi nahciis já kievrâs almai. Sun toppij nääpi peeljijn já luptij tom ollâgâsân ááimun, mut maidba tot išedij? Eemel čuávui tuš fáárust. Tastko Eemel lâi tuođâi-uv áhásâm nanosávt náápán. Já tast sun tääl hiäŋgái já čievčâdij juolgijdiskijn, vâi pesâččij maassâd lättei. 
- Lyešti... lyešti muu vuálus... lyešti, munhân ettim, sun kiljoi. Já vijmâg Aatu luoštij. 
Puohâin lâi hirmâd hyenes mielâ. Sij čuožžuu kievkkânist Eemel pirrâ já smiettii, Antton-eeči, Alma-enni, uccâ Iidáš, Aatu já Liina. Mut kihheen ij keksim, moin naalijn Eemel uážuččij luovâs mälinääpist. 
- Keččâđ, Eemel čiäru, eeđâi uccâ Iidáš já čaaitij konnjâlijd, moh kulgii uáinusân nääpi vuoluubeln já jurrii hitásávt Eemel nierâin. 
- Jiemge čiäru, Eemel huuihij. - Tot lii piärgumääli. 
Jienâ oroi lemin nanos tego ain, mut ijba táiđám leđe meendugin hävski čuážžuđ tiegu mälinäppi uáivist, já jurdâččiđ, jis sun ij avepiäiván pesâččii tast luovâs! Eemel-riäpu, ij sun uážuččii anneeđ jieijâs locciigin! 
Enni šallišij čuuvtij jieijâs kandii. Sun ááigui vuod väldiđ hiälláruáhi já cuovkkiđ nääpi, mut eeči eeđâi: 
-Jieh koolgâ! Näppi maavsij nelji määrhi. Pyeremus vyeijiđ Myerjiluohtân tuáhtárân, kale sun tom lyevvee. Tuáhtár ij mongin tábáhtusâst vääldi ko kulmâ määrhi. Tast tiänáá oovtâ määrhi. 
Eeni mielâst tot lâi šiev iävtuttâs. Ij kale jyehi peeivi ánsášum oles märkki. Maid puohâid toin ruuđáin finniiččijgin, veik maidnii haavskijd uccâ Iidážân, kote kaartâi pääcciđ pááikán ko Eemel peesâi vuojâččiđ. 
Kisákulmeest šoodâi huáppu. Eemel koolgâi putestiđ, suu koolgâi poossâđ já kárvudâttâđ pasepihtâsáid. Čohhoođ suu ij puáhtám ige poossâđ peeljijdgin, veik toos ličij-uv lamaš korrâ tárbu. Enni kale irâttij uigâđ ovdâsuormâs nääpi roobdâ vuálá vâi ličij puáhtám putestiđ Eemel peeljijd, mut tast lâi keevvâđ hyeneeht, tastko sun-uv tarvanij náápán. 
- Nievt tast kiävá, uccâ Iidáš eeđâi, já Antton-eeči aaibâs suutâi, veik sun mudoi lâi-uv nánnáás almai. 
- Kii vala áigu tarvaniđ kiddâ mälináápán, sun čuárvui. - Puáttiđ peri, te mun vááldám stuorrâ syeiniheeki já tuálvum ubâ Kisákulme Myerjiluohtân tuáhtárân. 
Mut talle Eemel enni ruttij hirmâd korrâsávt já finnij suormâs luovâs. 
- Peljij poossâm uážžu pääcciđ, Eemel, sun eeđâi já posolij suormâsis. Talle näppiroobdâ vuoluubeln oinui tutâvâš moijám, já Eemel eeđâi: 
- Na toin naalijn taan pilkkumist kuittâg puáhtá hiettâđ. 
Mut Aatu lâi jo vuáijám hiäppuš já ráttáid stuorrâ porthái oovdân, já Eemel poođij olgos já kuárŋui sáátun. Sun lâi kale fiijnes sárgáás pasepihtâsijdiskijn já čapis puálluluáváttuvâidiskijn já mälinapijnis, mut naa, vaarâ mälinäppi oroi ucánjihhii omâsin, mut lâihân tot kukkápilkkum já muččâd, masa tego muoti miäldásâš kesihattâ. Tot lâi tuš meendu čuuvtij Eemel čolmij oovdâst. 
Já talle vyejilii Myerjiluohtângis. 
- Keččâđ uccâ Iidá piärán ton puudâ, enni čuorvij. Sun čokkái ovdâpeeŋkâst Eemel eijijn. Monnjâpeeŋkâst čokkái Eemel mälinapijnis. Já loocâš lâi suu paaldâst peeŋkâ alne. Tiäđust-uv koolgâi leđe miinii uáivist pááikán macâdijn-uv. Lâiba pyeri, et sun tom muuštij! 
- Maid mun mälistâm eehidpurrâmuššân? Liina koijâdij, ko ráttáh jo jurâškuottii. 
- Määlist maid halijdah, enni västidij. - Jiem mun tääl oostâ jurdâččiđ. 
- Na talle mun vuošâm piärgumáállás, Liina eeđâi. 
Mut siämmást sun ooinij kukkátiiŋgâ lappuumin luoddâmookán já sun muuštij, maht ääših lijjii. Sun jorgettij Aatu já uccâ Iidá kuuvl já eeđâi murâšlâžžân: 
- Ferttee vissâ tuuttâđ šavepiärgun já vorrâláttyid. 
Tääl must lii lamaš nuuvt kočodum rijjâpeivi. Maid te totkee talle parga? Mun lam čurgim vistig-uv viste já poossâm laasâid. Já ovdil mun läävejim povvustiđ jieččân iänán já koijâdiđ, mondiet sun rijjâääigis keevtij čurgiimân. Tääl te iberdâm: eres äigi ij lah. Mut tastoo lii čuuvtij pyereeb-uv äigiájánâs ko čurgim: mun kustoo jurgâlâm párnái já nuorâi kirjálâšvuođâ. Taan tove lam jurgâlmin "Vaahteramäen Eemeli" anarâškielân. Lam čuuvtij murâštâm tom, et jiem lah jieš puáhtám luuhâđ táid kiirjijd já klassikkoid sämikielân. Tääl lii äigi väldiđ vaahâg maassâd já porgâđ tom tääl. Šadda iärásáid-uv luhâmuš. Já mii puoh hävskimus: siämmást mun peesâm testađ meiddei anarâškielâ tivvoomohjelm, mii lii jo tuhhiittettee muddoost. Taa piejâm algâpitá myensterin tijjân iärásáid-uv: 
Väđirmieli Eemel  
(Astrid Lindgren) 
Väđirmielist aasâi kandâ, kiäm kuččuu Väđirmieli Eemelin. Sun lâi vildáás uccâ nággáruššeš, ij ollágin tyeggáár nánnáás páárnáš tego tun. Veik nánnáás nääli Eemelist lâi - hirmâd nánnáá. Talle ko sun ij huikkám. Eemelist lijjii jurbâ čuovjis čalmeh já jurbâ ruopsis nierah já vielgis linnâvuoptah. Puoh lâi nuuvt nánnááht, et Eemel ličij puáhtám anneeđ uccâ eŋgâlâžžân. Mut jis nuuvt noobdij te erehtui. 
Eemel lâi kievrâ tego smavvâ vuávsáš já sun aasâi Kisákulme táálust Väđirmieli siijdâst. Já tiäđust-uv sun sáárnui siämmáánáál ko ton kuávlust sarnuu, maidba sun toos voojij. Ko sun halijdij kaperis, sun ij ettâm tego tun: “Mun halijdâm kaperân.” Sun eeđâi näävt: “Mun ááigum muu loccii!” Suu loocâš lâi taggaar koibâkappeer, mast lâi čapis koibâ já čuovjis skoođâs, viehâ fastes kappeer. Eeči lâi uástám tom sunjin motomin kavpugist. Eemel mielâstui toos nuuvt čuuvtij, et eeđâi uáđđáádijnis: 
- Mun ááigum muu loccii! 
Enni ij liččii adelâm Eemelân kappeer seeŋgân. Sun ááigui uigâđ tom viäskár ildee oolâ, mut talle Eemel huuihij nuuvt, et ubâ Väđirmielli kuulâi: 
- Mun ááigum muu loccii! 
Já kulmâ oho Eemel oođij jyehi ijjâ loccâ uáivist. Moonâihân tot mahtnii, veik čuágih tobdojii. Uáiviäšši, et Eemel finnij táátus čoođâ, já tast sun kale oonij huolâ. Sehe tast, et enni ij finnim táátus čoođâ. 
Ohtii juovlâi ääigi enni iiskâi finniđ Eemel puurrâđ pabunjuvdos, ruonnâseh ko láá nuuvt tiervâsliih. Mut Eemel eeđâi ij. 
- Jieh-uv tun kuássin ááigu puurrâđ ruonnâsijd? enni koijâdij. 
- Nuuvt, olmâ ruonnâsijd, eeđâi Eemel. 
Já tastoo sun čokánij várugávt juovlâkuosâ tuáhá já sađoškuođij tom. Mut forgâ sun tuulhâi, tastko kuácceeh čuogguu njäälmi. 
Taggaar nággáruššee lâi Eemel. Sun halijdij kivriđ eeni já eeji já ubâ Kisákulme, mielâstubbooht ubâ Väđirmieli, mut toos iä väđirmieliliih miettâm. 
- Tieh Kisákulme Niemisiih láá kale viehâ tiileest, ko kandâ lii tyeggáár libáruvvâš, sij ettii. - Tien puicceest ij kale kuássin šoodâ olmooš. 
Nuuvt toh jurdii Väđirmielist. Iäba liččii sárnum, jis sij lijjii tiettiđ, mon kuhás Eemel vala peesâi. Jis sij liččii ervidâm, et sust styeresin šoodâi aaibâs kieldâstiivrâ saavâjođetteijee! Tun jieh vaarâ tieđe, maid meerhâš leđe kieldâstiivrâ saavâjođetteijee, mut fijnâ pargo tot lii, osko peri, já tagarin Eemel kuuloold šoodâi. 
Mut pissoop vala tien ääigist ko Eemel lâi vala ucce já aasâi Kisákulme táálust Väđirmieli siijdâst ejijnis Antton Niemisáin, enijnis Alma Niemisáin já uccâ Iidá-obijnis. Kisákulmeest lâi meiddei reŋgâ Aatu já pijgá, kiän nommâ lâi Liina. Tastko ton ääigi ko Eemel lâi ucce, Väđirmielist já eres-uv soojijn lijjii piijgáh já reeŋgah. Reeŋgah kendii já tipšuu hiäppušijd já vuávsáid já fievridii suoinijd láátun já kolvii potásijd, já piijgáh poččii já possii liitijd já lätteid já lavluu párnáid. 
Tääl tastoo tiäđáh, kiäh assii Kisákulmeest. Antton-eeči, Alma-enni, uccâ Iidáš, Aatu já Liina. Já sii lasseen kyehti hiäppuš, muáddi vuávsá, käävci kussâd, kulmâ šave, love savzâd, vitnubáloh käännid, käniores, kissá já peenuv. Já tiäđust-uv Eemel. 
Kisákulme lâi suámis smavvâ šiiveettááluš, mast lâi ruopsâdin máálájum aassâmviäsu ämirist oomeenmuorâi já syrenij kooskâst. Já pirrâsist lijjii piälduh já nijtoh já kuáttumenâmeh já jävri já uáli jo stuorrâ mecci. Kisákulme eellim ličij lamaš stääđis já rávhálâš, jis Eemel ij liččii lamaš. 
- Tuon kaandâst láá ain skilottudmeh mielâst, eeđâi Liina. - Já kuás tot ij jieš konstuš, te aainâs-uv toos tábáhtuvá veikâ mii. Siämmáámuđusii puice jiem lah kuássin uáinám. 
Mut enni piäluštij Eemel. 
- Ijhân Eemel olmoošmettum lah, sun eeđâi. - Onne-uv, jis sun te capciistij Iidá já sattui komettiđ kähvilaavcâ... na nuuvt, já ruotâttijhân sun kisá käniheeki pirrâ. Mut mudoi must oro, et kandâ tasijduuškuát já šodâškuát nánnáábin. 
Ij Eemel olmoošmettum lamaš, ij suigen. Sun lijkkui čuuvtij sehe Iidán ete kiisán. Mut págguhân Iidá lâi ucánjihhii capciistiđ, tastko ij uábbi mudoi liččii adelâm sunjin siirápvuojâleeibis. Já kisá Eemel vyejettij puoh ustevvuođâst, tuše tondiet vâi uáináččij, vuáitáččij-uv sun tom kaččâmist. Veik ij kissá tom iberdâm. 
Taat peivi, kuás Eemel capciistij Iidá já komettij kähvilaavcâ já vyejettij kisá, lâi njuhčâmáánu čiččâd. Mut tääl peesah kuullâđ muádi eres-uv peeivist, moi ääigi tábáhtui eenâb. Mon suujâ keežild leškin tábáhtum. Tondiet-uv et Eemelist lijjii skilottudmeh mielâst vâi tondiet, et sunjin tábáhtui veikâ mii. Algâttep veik mottoom kiđđâpeeivist. 
Enijpeivi lii viehâ alda. Omâstâm táid jurduid jieččân iänán, kote lii maailm pyeremus! 
Taam čälidijnân čokkáám Avelist, keejâm fijnâ eehidruáđi. Mun tiäđám, et keesi alda ijjâčuovâ ij lah ko muádi läävhi tyehin. Motomin peividmeh láá kustoo pááccám čälihánnáá, ko jiem lah ostâm. Toos lii lamaš suijâ-uv: tääl muádi majemuu peeivi ääigi lam kustoo rahttâtmin nubelágán tilán -  ááigán, kuás mun koolgâm čuážžuđ jieččân eeni caggen čuuvtij eenâb ko ovdil, leđe čuuvtij nanosub ko ovdil. Sun lii aaibâs forgâ päcimin ohtuu. Tot toovât sunjin pohčâs. Olmooš, kote ij lah kuássin eellimstis aassâm ohtuu; kote lii ain annaam iärásijn já aldemuin siev huolâ. Tääl-uv ihástâlâm, mon nanos sun lii. Mun tiäđám, et sun tääl-uv piergee já ciävzá - nuuvt ereslágán tiileest ko ovdebáá tove. Taan tove puoh ij puáđi nuuvt fakkist. Lii äigi rahttâttâđ ton viärráámui, mon olmooš ij olssis tuáivu. 
Mon kuhháá taat eehidruáđi äigi vala pištá, tast mij ep tieđe. Ulmuu äigi ij kuittâggin lah nuuvt tárkká luoštum. Mut tääl tiettip, et eehidruáđi maŋa ittee sevŋâd lii uáinusist. Tääl mun jieččân peeleest iiskâm išediđ eeni, vâi sun uáináččij ton čuovâ, mii itá sevŋis paje maŋa. Tot äigi lii sunjin eresmuđusâš já puáhtá nubástusâid. 
Taan peividem puotâ tuáivum, et tij, kiäh tubdâvetteđ muu eeni, váldáččijd sunjin ohtâvuođâ, sárnuččijd suin táválijn aašijn já táválii elimist, potkiiččijd suu aargâ, kuldâliččijd suu talle ko sun haalijd sárnuđ. Sun taarbâš tääl tii puohâi saanijd já torjuu. Jis mij puohah oovtâst irâttep, te ij-uvsun luhostuu. 
Takkâ! 
Kejâdâm 
maailm muččâdumos eehidruáđi 
ton ruápsám 
já ruškodem 
Taan tove 
keejâm tom pyerebeht 
ton iivnijd 
já šuoŋâid 
Tondiet ko munjin lii muštâlum 
et tääl ko suu piäiváš luáštá 
tastmaŋa 
siävŋán. 
Mon čappâd puáhtágin leđe 
pyeccee čappâdumos huumor 
Taggaar et povvust Jämimân 
ton stuorrâ paldattâsân 
muáđoi njeigâ 
polâhánnáá tast 
et forgâ tuođâi-uv jáámá 
Tuáhtár lâi ettâm 
et moonnâm juovlah lijjii vala 
mut puáttee juovlah iä innig puáđáččii 
Luhhoost tast kooskâst lii vala keesi 
kuhes äigi 
nuuvt et puáhtá eelliđ peeivist piäiván 
juurdâšhánnáá mánuppoojijd 
ton tuoivust 
et korrâsub pohčâseh iä puáđi 
Mut lii-uv nuuvt 
et tuáhtár lii-uv stuárráámus paldattâs 
Pyeccee ceelhij onne 
et pala 
tuáhtárân monâmist 
Magareh hyenes saavah taangis tove 
Lii-uv sun valagin vaalmâš 
väldiđ taid vuástá 
Kálgu luhhoost lohđut 
et saavah 
iä innig pyevti tast huánániđ 
tondiet ko tot viärráámus 
"Máhđuttem Tipšođ" 
lii jo ohtii kočâttum 
Kuohtui váimulâš povvâstem 
ij pyevti vájáldittiđ 
ige tomgin 
et purâstavdâ ij kode tuše oovtâ 
mut iská koddeđ maŋgâ 
siämmáá ääigi 
jis toos addel vääldi. 
Mun lam ain smiettâm, manensun mun jiem määti kuárruđ maiden sämipihtâsijd. Suhái kođđeem lam máttááttâllâm. Čokkáám taan blogi čälidijnân jieččân ärbituuveest, kuorâm stuorrâ tuáijár luodâid, já kietân eehidluhâmužžân paasij suu ildest kirje 
Suomâ sämimáccuheh  
. Tääl te mun tiäđám, mondiet mun jiem määti kuárruđ: munhân kustoo kuulâm tyeje läpittâm suhâpuolvân. Muu mielâst ličij äigi orniiškyettiđ mááccuhkuárrumkuursâid anarâškielân. Kost máttáátteijee? Terminologia mist lii vuárhást. 
Čuávuvâš Áile Aikio tekstâ čielgee puoh já piäjá aainâs-uv muu jurduin puoh pittáid sajasis. 
- Koskâääigi räi sämmiliih korruu kárvuidis čeevđist. Káárvui maalijd meridii kuhes ääigi amnâseh já tile. Nisonij já almai mááccuheh nuávdittii siämmáá vuáđumaali, iäge káárvuin lamaš meendugin stuorrâ kuávlulâš iäruh. 1300-lovo rääjist láá sämmiliih tievâsmittám jieijâs pyevtittem amnâsijd pyehtimkálvuiguin, jieškote-uvlágán kággáiguin, metallijguin já cimccâhijguin. Pyehtimateriaaleh lassaanškuottii kuuloold, vistig juhlekárvudâtmist. 1800-lohon puáđidijn sämmilij káárvui amnâseh lijjii jo vuáhádum tááláá hámásâžžân. Merhâšitteemus nubástus ovdii iähtun lâi čeevđi kiävtu kiäppánem, mon sajan pottii eres materiaaleh. 1800-lovvoost Ucjuv pappâ Jacob Fellman  mield sämmiliih kevttii tälviv peeskâ já kággást koorrum sämimááccuh. Juhlepeeskah hervejuvvojii leđđein já ollâ siäpulâs njálmádittui čevđijn. Peeskâ alne, ärdeid já niehi lieggiimin almaah kevttii kuobžâčeevđist koorrum čevenäävdi. Nisoneh oppeet kevttii leđđest koorrum syeje (rááhá), mii lâi kiddejum padijguin čiäppát pirrâ já alemân. 
1990-lovo aalgâ sämmilij káárvui ovdánmân kuulâi kuávlulij iärui lasanem, já mááccuhmaalih ovdánškuottii eenâb já eenâb jieijâs kuávlun. Rääjih mááccuhkuávlui kooskâ lijjii kuittâg vala epičielgâseh, já uđđâ ääših váldojii siämmáá náálá puohháid mááccuhmallijd ko meid njuolgist ránnjáalmugijn já eres sämmilâšjuávhuin. Sämimááccuh ovdánmân já nubástussáid vaiguttij eenâb tot, maggaar kággá kuávlust finnij ko veikkâba kuárroo mielâstume. Ovdâmerkkân nissoon argâmááccuh materiaalin puovtij leđe käägis, mast láá sárgáh. Materiaal háárán ulmuuh šeštii já puáris máccuhijn korruu távjá uđđâ pihtâsijd ovdâmerkkân párnáid. 
Nubbe maailmsuáti já Säämi suáđi evakkoäigi vaiguttii eromâšávt nuorttiipele sämmilij kárvudâtmân. Evakkon vyelgidijn masa puohâin sämmilijn lijjii tuše toh tävireh, maid sij voijii kyeddiđ já sämikáárvuh, moh lijjii pajalist. Evakkotäälvi ääigi maaŋgâi sämmilij káárvuh hilppánii, mut amnâseh uđđâ kárvoid tâi ubâ niävuhkin toi kuárumân iä lamaš finniimist. Maaŋga sämmiliih kevttii-uv evakkotäälvi ääigi vuossâmuu keerdi lädikáárvuid. Evakkotäälvi maŋa lädikáárvui kevttim jotkui uásild ton-uv keežild, et materiaaleh ärbivuáválij pihtâsij rähtimân iä lamaš finniimist. Iänuduv kuávlu sämmiliihkis lijjii evakkost Ruotâ Säämist, uásild sämikuávlust, já nuuvt evakkoääigi vaikuttâs sii kárvudâtmân lâi ucce. 
Säämi puáldim mield masa puoh tuáján kullee pargoniävuh-uv lijjii tuššâm, tegu iänááš uási puáris pihtâsijn-uv. Suáđi maŋa mááccuhtarbâšij finnim lâi heeitug, veikkâ maŋgâsijn lâi-uv máhđulâšvuotâ ávhástâllâđ Taažâ kävppiohtâvuođâiguin, main eres lasseen leđđee lâi pyerebeht finniimist. 
Škovlâ já asâttâhlájádâs vaiguttii eromâšávt säminuorâi kárvudâtmân. Škovlâlaavâi nubástusâi mield ive 1946 meid tuáriskuávlui párnááh jođettuvvojii oppâkenigâsvuođâ pirrâdâhân. Tave-Suomâ hyenes jotteemohtâvuođâi keežild iänááš uási taan aheluoka sämmilijn viettii aainâs-uv uási ivveest asâttuvâin. Asâttâh- já škovlâmaailmist suomâkielâ já syemmilâš kulttuur lijjii nanosávt uáinusist, já párnáid máttááttui tuše syemmilâš tyejiärbivyehi. Návt maŋgâsijn luándulâš ohtâvuotâ sämikulttuur tyejiärbivuáhán potkânij iäge tyejitááiđuid kiergânâm tâi  ovttuu iäubâ halijdâmgin oppâđ, já sämipárnááh já -nuorah viäránii jieijâs kulttuurist já mááccuhärbivyevist. Viäránem lâi eromâš koorâs nuorttâsämmilij já aanaarsämmilij koskâvuođâst. 
1970-lovvoost  aalgij sämikulttuur uáinusânpuáttim, já nuorah, škovliittâttâm sämmiliih algii vaattâđ eenâb já eenâb vuoigâdvuođâid olssis, jieijâs kielân já jieijâs kulttuurân. Sämimáccuhist lâi tehálâš rooli pajaneijee sämmilâšidentiteet hámášuumeest já máccuháin halijdui tiäđulávt puohtuđ uáinusân jieijâs identiteet já kulttuur já toin halijdui iäruttuđ väldikulttuurist. 
Sämikulttuur moránem ohtân puáđusin lâi tyejiseervi Sápmelaš Duodjárat ry vuáđudem ive 1975. Seervi ohtân ulmen lâi ovdediđ masa jo lappuumin lamaš säämi tyejitááiđu. Pargo várás vuáđuduvvojii tyejikonsulent já tyejirävvejeijei tooimah, já servi ornij tyejikuursâid jieškote-uv päikkikuudijn. Eromâšávt sämimáccuhij kuárrumkuursah lijjii pivnoheh. Ko servi algâttij puvdâtooimâ Anarist ive 19977 te tyejimateriaal finnim puáránij. Puuvdâst puáhtá uástiđ meiddei sämitájárij tuoijum tuojijd, máccuhijd já mááccuhoosijd. Taat lii helppim toi sämmilij kárvudâttâm, kiäin ij lah lamaš máhđulâšvuotâ oppâđ jieš kuárruđ máccuhijdis. 
Tááláá ääigi sämimááccuh kiävttoo hejâ- já rippâjuhlij juhlepihtâs lasseen meiddei eres tábáhtusâin, sierâlágán konfereensâin já čuákkimijn, main ulmuuh láá oovdâstmin sämmilâšvuođâ. Mááccuh uđđâ kevttimpirâsin láá šoddâm sierâlágáneh sämijuhleh, markkâneh já taaidâtábáhtuseh. Eromâšávt Sämitige ihásávt ornim sämipárnái já -nuorâi taaidâtábáhtusâst lii lamaš tehálâš rooli párnái já nuorâi mááccuhkevttim iäláskitmist. 
Sämimáccuhist lii merhâšittee sajattâh säämi siärvusist. 2000-lovo sämmilij argâkárvudâttâm ij ennustkin spiekâst syemmilij kárvudâtmist. Mut uárjieennâm káárvui lasseen masa jo jyehi sämmiliist kávnoo meiddei sämimááccuh, moos sun čiŋâdât tehálâš tilálâšvuođáid. Muččâdávt koorrum já veeppum máccuiháin sämmilâš kunnijât nuuvt jieijâs kulttuur ko tilálâšvuođâ-uv, moos lii uásálistmin. Sämimáccuhist sämmilâš oovdâst jieijâs suuvâ, jieijâs kuávlu já jieijâs aalmug. 
Suomâ sämimáccuheh. Lää'ddjânnam sää'mpihttâz. Suoma sámegávttit. Aanaar: Sámi Duodji 
Lam iällám ääigi 
kuás merâkaijuu jienniis šnirgom 
lii lamaš muu peljijd arktisávt eksootlâš 
Maailm fijnásumos suáittujienâ 
jieččân kánnykist 
Tääl uáinám nubenáál 
iälám ääigi 
kuás smietâm 
maht te torvolávt patâriččim 
bussisajattuvâst paargon 
uáivi alne kirdâččeijee luudijn 
moh aggressivlávt volliitteh puoh lappâdjotteid 
suojâleh monijdis já piervâlis 
Iälám ääigi 
kuás iho jiem pissii uáđđiđ 
iđedisiijâ älgee piškomkonsert keežild 
Mii nohá eskin talle 
ko sevŋâd vuástá itá nubbe sevŋâd. 
Tromssaast 
mun eskin smietâm 
tälvimácuhân nuollâm 
Tiptám tom kuittâg leđe pajalist 
váháš áigáá 
Jieŋâmeerâ čuáskis pieggâ 
káská tommittáá korrâsávt 
Iäráseh 
merideh eresnáál 
čokkájeh olgon kolmuumin 
purâdempuudâs ääigi 
šoorcih jyelgist 
t-päiđi pajalist 
naavdâšmin 
arktisii kuávlu uánehâš keesist. 
Mon hävski, et kihheen ij taarbâš vyerdiđ oovtâgin puudâ, et puávtáččij pyereedškyettiđ maailm. 
Puohâst huolâhánnáá mun oskom, et ulmuuh láá váimustis pyereh. 
Mun iälám jolâs ääigist. 
- Anne Frank 
Ij-uv lussâd 
mahtniigin finniiččii 
keppisubbon 
nuuvt et kukken meddâl 
puáđáččij ucánjihhii 
aldeláá 
faste 
muttuuččii 
muččâdubbon 
já äigi 
hurgettičij 
čuuvtij jotelubbooht 
nuuvt et 
iäránem ahevist 
ličij váhá uánihub lävkki 
puáttee kuáhtáámân. 
Mondiet kolgâččij murâštiđ tom 
kuus ij lah vala olláám 
toho puáhtá ain viggâđ 
teikâ mondiet murâštiđ tom 
kuus ij pyevtigin ulâttiđ 
Keejâ čiävlááht 
maid lah juksâm 
paajeed uáivád 
tuáivut luho olssâd 
tast et lah peessâm taan räi 
kukkeláá ij lah innig tárbugin moonnâđ 
tágárin. 
Adde muu vyeittiđ 
mut jis mun jiem pyevtigin vyeittiđ 
adde muu irâttiđ ruokkâdávt. 
Jieht tarbâšim olssân monnii ilolii tábáhtume. Elâččim vuoptâidân čuopâdmin. Muu jieččân vuoptâčyeppee lâi tobbeen, mut tääl ij lam suu peivi. Sunjin rähis muáđá lâi karttâm pyecceiviäsun: šodâlmâs uáivist, čuopâdem jotelávt, jo puáttee ohhoost. Tien maŋa ij  jieškin meendu čuuvtij virkodum. Mut ij tot maiden – eellim lii. 
Taat vuoptâčyeppee lii lamaš taan saajeest ko kuhháá. Ko halijdâm jieččân šiev mielân, kuáivum muštoidân. Mielân puátá tot čuopâdemkerdi, ko ovdebâš omâsteijee vala poorgâi tobbeen. Sust lâi peenuv, kote lâi ain fáárust pargoost. Mut mottoom tove peenuv lappuustij. Kiinii äššigâšâid lâi olgos monâdijnis kuáđđám uuvsâ kuávhild, te peenuv lâi jieš sonottâm jieijâs olgos. Teikâ pyerebeht-uv eeđân: tot lâi kárgám. 
Nahân te šoodâi huáppu usâškyettiđ pennuu. Mun vuolgim še uuccâđ. Muu väivi lii tot, et must lâi lijne kiesâstum pihtâsij pirrâ, tego vuoptâčyeppee läävee porgâđ. Tastoo vuoptah lijjii macâstum pajas puohlágán capciistuvâigijn. Lijjim uáinus, ko juuttim kááđu alne. Tastoo aldemuu oovdelpuáttest koijâdim, lâi-uv sun uáinám vielgis pennâgáá. Sust moonâi mottoom äigi ovdilgo sun munjin västidij. Must lâi puhelin fáárust. Forgâ vuoptâčyeppee suáitistij munjin já almottij, et peenuv lâi kavnum muádi kááđukulme keččin. Mun aštus maccim vuoptâčyeppee stoovlin. Finnejim vuáládâs-uv. 
Den Haag pyecceiviäsu hiisist 
puárissiähá almai 
mieigâi kaiŋârsuábbásis 
njavhâdij siämunis 
sivnádâlâi 
- Hemelii sittágin 
tun lah vala nuorâ olmooš 
mut tiäđáh-uv 
olmooš ko piäsá čiččâmlov lappâd 
kalga leđe piller tien vááiván 
piller tuon vááiván 
Ij tast kihheen meendu ilolâžžân šoodâ 
eereeb pillerij vyebdee 
jieijâs ruttâalmeest 
Jotkim kiäinusân 
juuttim kardiologuásáduv lappâd 
eidu tien uuvsâ puotâ 
čuážui nubbe puárissiähá almai 
tollij raddees 
Mun orostim 
koijâdim 
lâi-uv sust puoh pyereest 
ij lam 
raddeest tubdui suámálâš puáldáttâs 
ij lam ovdil kullum 
Kejâstâllim pirrâsân 
joskis jienáin sun culijdij 
et lâi joođoost urologia uásádâhân 
äijihvaivijdis tipšottiđ 
ko lâi ahe šoddâm 
Kardiolog kähvikopâinis 
piäluštij 
eeđâi 
et ij taatkin mihheen almeuuvsâid lamaš 
mut kočoi suu siisâ 
lopedij suáittiđ 
nube-uv uásádâhân 
Já vuod mun jotkim 
jieččân čuáliskihtiimân 
Ij tot hävski lamaš 
mut ij hirmâd ilgâdgin 
Já kiiruurg eeđâi 
et adeličij munjin tego skeeŋkâ almeest 
ij tarbâšâmkin čuopâdiđ 
aainâskin vala 
meendu stuorrâ čuopâdâs 
meendu uccâ vááivážân 
Já nuuvt mun kiergânim 
vuolgim buusin 
Káátu lâi remontist 
bussi ij taan tove vuáijámgin togobeht 
Orostuvâst luuvâi mottoom omâs orostuv nommâ 
toho mun jiem táiđám 
Väzzilim čuávuváá orostâhân 
já čuávuvâžžân 
olmâ kuávlun kuittâg 
jyehi saajeest luuvâi siämmáánáál 
Kovjâ kiirdij ollâgâsân 
Vazzim tassaažân 
ko metrosajattâhân lâi innig vááijuv kilomeetter 
já eidu tien saajeest mun orostim 
Lasâruudu čoođâ aiccim kákkuliäiboo 
suu čiččâmlov njaalgâ sorttâd 
kááhuin ohtâ vala muččâdubbooht hervâttum ko nubbe 
Moonnim siisâ 
smakkiistim muáddi muálu 
já sukkâruáivádume spejâlistem čoođâ 
tiettim et kákkualme 
lâi tuođânálásâš saje 
heerskuniälgán 
lohđuttâs eellim vaibâsáid 
Já taan tove kijttim jieččân hyenes luho tast 
et tien aalman kolgim vala itten-uv maccâđ. 
Puohâid jo olmooš lohá, mut mun te luuhim: čiččâm konstâd pissoođ kocemin ruhâdâllâm ääigi. Já tot et talle ko ruhâdâl, olmooš ij maka suddodiččii. Vyestiargumeenteh kávnojeh älkkeht, ko váhá juurdâš. Olmooš ij lah aaibâs tuávkki kuittâg. 
Vuossâmuš konstâ: Cokkit nuuvt ennuv čuovâid ko puávtáh. Čuovah alne lii vaigâd nohádiđ. Ij-uv lah suddo cokkiittiđ eenâb čuovâid ko olmooš tien tiileest taarbâš, tuhlediđ energia? Pyeri lii tot et šiäštá togo, kost puáhtá. Ij avžuuttettee raavâ kale. 
Nubbe konstâ: Suoskâ kolmâ jieŋâpittáid ruhâdâllâm ääigi. Ko njäälmist lii miinii, lii vaigâdub nohádiđ. Pággumielâlii jieŋâi suoskâmân lii adelum nommâ-uv: pagofagia. Já taat ij lah ustevlâš paanijdgin. Taan koonstâ ávžoo pijned jieijâs roopâ tiäđulávt. Ij avžuuttettee. 
Kuálmád konstâ: vorâs áimu! Leehâ puoh laasâid, vuoiŋâ vorâs ááimu! Lâš-uv ávžoo tast kuullâm, et nievt olmooš kalmoo ehidist uáđđáádijnis. Lii pyereeb moonnâđ olgos vazâččiđ já juuhâđ tobbeen vorâs ááimu. 
Niäljád konstâ: Piejâ muusik čuoijâđ. Miisun ravvuid taatkis lii? Jis olmooš áigu vuáijuđ monnii áášán, ij tuáváášmuusik koolgâ leđe korrâsávt čyeijee rock! Ijhân talle kuulâ jieijâs jurduidgin. Tiäđust-uv nubbe äšši lii palijdiđ valmâš rukosijd čoođâ, veik larmâ ličij-uv. Ij avžuuttettee. 
Viiđâd konstâ: Čokkáá taggaar stelliildâsâst, mii ij lah mielâsâš tunjin. Tánávt ko huttáá kuhháá, finnee čielgivääivi olssis, já kárttá ruhâdâllâđ vala korrâsubbooht. Šadda nuáidiriggee. Ij taatkin avžuuttettee. 
Kuuđâd konstâ: Räähti rukkooslisto já ruhâdâl rukosijdâd čoođâ. Jis jieš sárnu immeelsis, lii pyereeb ruhâdâllâđ jieijâs sanijgijn. Mut jis mielâkuvviittâs váilu, te puáhtá tiäđust-uv toppiđ valmâš rukosijd-uv. Ulmuin láá mudoi-uv čuuvtij listoh, moi mield kalga eelliđ. Ij-uv ruhâdâllâm ohtiigin uážuččii leđe rijjâ puddâ, ij mihheen pááguid. Ij avžuuttettee. 
Čiččâd konstâ: Smietâ, mondiet ruhâdâlah. Naharij eennâm koččo ain, mut olmooš kalga leđe tiätuääigi imelijnis. Mondiet näävt, mondiet kalga? Must ij lah mihheen pááguid páguttiđ jieččân moossân. Lii pyeri smiettâđ, mondiet olmooš maidnii parga, mut jiermi uážžu kevttiđ. Mut mondiet ruhâdâllâđ - tast sáttá leđe miinii jiermijd. 
Tiäđám, et taat fáddá ij lah vissásávtkin puohháid mielâsâš. Muu mielâst kuittâg näävt absurdij ravvui jyehhee kalga smiettâđ, et ulmui lii adelum jiermi, moin jurdâččiđ. Nubbe olmooš ij koolgâ rähtiđ nuubán jieijâs mielâ faŋgâlijd. 
Tejâsekkâ koijâd, mii aašijd taha muu onne ilolâžžân. Must lii ohtâ äšši - tot labdas paargon. Anarâškielâ tivvoomohjelm lii tääl ton muddoost, et puávtám väldiđ tom jieččân tiätumašinân puáttee ohhoost já iskâđ ton kevttim. Mojonjalmijn paaccim kuldâliđ. Illá peljijdân uskum. Pelnub ive lam tien peeivist nievdâm. Ohjelm ij tiäđustkin lah vaalmâš, mut lâš-uv mihheen kuássin taan maailmist vaalmâš? 
Magareh tobdoh? Jiem tieđe, jiešalnees. Kielâpargei tot lii tiättám tuhháttij sanij sujâttem. Já talle ton mieđettem, et jurduuh siäháneh, ko tiätumaašin iävtuttâlškuát sujâttemhaamijd. Kielâpelji lii maŋgii šoddâm uáivijorgáldâsân. Tobdo lii meiddei oskomettum kuárusvuotâ: skaapist ij kavnuu innig ennustkin mihheen. Puoh keeđgih-uv láá jurâttum. Mut tiäđám kale, et puoh säneh iä vala suujâ aaibâs olmânáál. 
Lam kijttevâš. Lam ilolâš tast, et lam ciävzám. Kielâteknologian njuškim lii lamaš tego komovuotân mađhâšem - imâšlâš mätki nube maailmân. Mut tobdon lii meiddei epivisesvuotâ tast, et máátám-uv mun uđđâ ohjelm kevttiđ. Já tuáimá-uv tot ohjelm?  Tiäđám pyereest, mii soojijd ij tooimâ vala já moos jiem lah jur ollágin kuoskâm. Mut jis toh uásih liččii mahtnii ucebeh? 
Kiijtám váimulávt puoh taid ulmuid, kiäh láá tuárjum já kiäigijn lam uážžum jotteeđ taan määđhi. Moolâst jiem valagin lah mut alda kuittâg. 
Iho 
lehâstâm laasâ 
ko vuárdám naharijd 
suvnâččâm ijjâááimu 
Arve maŋa 
šiljoost 
šliämáád njunán 
vuáimálâš 
masa jo kesâččâddee 
eennâm haajâ 
tot mii kuocâgit loostâid 
veik lii-uv aarâhkiđđâ 
Piälušteijee suonjârkuobbâreh 
iđesteh 
váddásumos paargon 
talle ko luándust miäská 
hitásávt mut vissásávt 
šadda humus 
Masa jo kuulâm 
suonjârkuobbârij jienniis smierettem 
já uáinám 
maht toh pardeh 
šaddopasâttâsâid 
taldrikkees oolâ 
ijjâevvisin olssis 
poreh taid šiev puurrâmlustoin 
viärráámuu niälgásis 
kalaneh 
suddâdeh 
já loopâst poškâččeh eennâm haajâid 
ulmuu njunán 
njaalgâ aromin 
Ko maailm fijnásumos haajâ 
porgeest šiljoost 
ij taarbâš tomgin jurdâččiđ 
et tot lii siämmáš 
ko kiällárluuŋkâin 
tot haajâ 
mon olmooš vaijeed 
Eennâm parfyym 
lâš-uv váhágin njálgásub 
kemialâš osijdis puotâ 
čiiđâ, vety, haapi 
tast jiem tieđe 
must ij lah taan puudâst 
mihheen ereskin 
ko taat ijjâ 
mušto tast 
mon ain kesâččâm 
kiäppáidân siisâ 
jieččân muvgâgâm maailm 
geosmin haajâ 
Susanne, 
tie tun čuážuh 
muu kievkkânist 
já sáárnuh 
nuorâ nieidâ feeriimijn 
tun kiäst lii haalu 
šoddâđ elleituáhtárin 
pyerediđ ráánjá pennuu 
ko jieijâd pennuu 
lâi pyeremus 
nohádittiđ 
Tun 
tie lah 
tievâ tuoivuin 
vyerdimin puátteevuođâd 
jieijâd praktiik 
mon tun váimustâd halijdah 
Tun lah joođoost 
olmâ kulij 
luuvah jieijâd syergist 
piergiih pyereest 
Susanne, 
tun muštâlah 
konjâlčolmijgijn 
et naverpäälgis lii lamaš 
meendu kiäđgáá 
majemui aaigij 
já et tien pálgá alne 
iä canco tuše elleeh 
mut meiddei ulmuuh 
aldaas ulmuuh 
Tust lijjii skipáreh 
motomeh pyereh-uv 
mut ohtâ nube maŋa 
sij kuođđii oppâsyergi 
vuolgii meddâl 
päikkiahheev keežild 
kuođđii tuu ohtuu 
vieres maailmân 
vieres enâmân 
kost ohtâgin naaveer ij ohtuu nahcii cevziđ 
Nuuvt muoi sárnudáim 
mun puárrásub olmooš jieččân muštoin 
tun nuorâb olmooš jieijâd muštoin 
tien siämmáá enâmist 
kuus mungin jiem kuássin vuáhádum 
jiemge ton jurdâččemkulttuurân mattâm 
Já nuuvt mun tobbeen vuolgim 
Siämmáánáál tun-uv lijjih valjiimij oovdâst 
já smiettih 
jo-uv naaveer kommáán teikâ tun jieš 
já tun väljejih 
tego nuorâ olmooš koolgâi-uv 
tun jieš kolgih cevziđ 
já ton tuáváá vuástá 
mii must alnaan lâi 
jiem ollágin annaam tuu valjiimijd hyennin 
nuorâ nieidâ epivisesvuottân 
mut kieŋŋâlis vijsesvuottân 
Sálttáás konnjâlij čoođâ 
tust puátih mielân muštoh pääihist 
vanhimijn 
oobijn já viiljâin 
nuuvt rákkásijn 
et naaveer ferttij pääcciđ 
omâs enâmân 
já tien miärádâs 
mun kunnijâtâm 
Puátteevuotâ 
mii tot talle lâškin 
puáhtá uđđâ háástuid tunjin 
tun viigah 
eres kavpugân 
mut aldeláá 
eres ulmui luus 
siämmáá suárgán 
kuittâg jieijâd enâmân 
jieijâd rákkásij alda 
tobbeen kost tun lah pääihist 
tobbeen kost tun tuubdah et lah torvoost 
Mut eidu tääl 
lii konnjâlij äigi 
čiärrum äigi 
murrâšij äigi 
epiluhostume äigi 
mut meiddei äigi 
lehâstiđ čuávuváá uuvsâ 
kuovlâdiđ tien nube maailmân 
taan tove torvolubbooht 
Mut mun jeđđiim tuu 
miinii lii vises 
jis tun jieh tállân puátteevuođâd kaavnâ 
te ele huolâ 
peeivi peeivild tun uáináh 
já oopah 
et puátteevuotâ viggá kuuloold 
tuu kuuvl 
kávná tuu 
já tuálvu 
eidu toho 
kuus tun koolgah-uv jotteeđ 
ige mihheen aaigijd 
veik maailm motomin ooroost 
lah huukán leggistum äigi 
pic taggaar mii vaalmâšt ulmuu 
moosnii mii lii eidu tunjin rahtum 
Susanne, 
tun lah fijnâ olmooš 
já lam luholâš et puávtám tuin sárnuđ 
jis tun muu tarbâšah 
skuálkut peri uuksân 
muoi lehâsteen säppipuurki 
julesteen tast olmânáál 
laasâst vyelemuu-uv uási 
já sárnudeen 
tassaažân ko vuod lii čuávuvái valjiimij äigi. 
Tie sun lâi 
vuossâmuu keerdi eellimstis stemppâláin 
PUÁRISOLMOOŠ 
vuoi hirmos 
Veik maht iiskâi čielgiđ 
luuŋkâ nisonân 
et puárisulmuuh lijjii ereslágáneh 
tuođâi-uv puáráseh 
tagareh kiäh iä ohtuu piergim 
ij tot maiden išedâm 
tääl sun lâi puáris 
Muu jiermi ij tuhhiittâm 
ij puáris puáhtám leđe tot 
kote piergij ohtuu 
kaačâi tego cuáŋuiriävská 
tipšoi ašijdis 
táálus 
oonij huolâ iärásijn 
tooimâi omâhâstipšon 
tuubdâi kale ucánjihhii epivisesvuođâ 
digitaallii maailmist 
Ij toos ennustkin tarbâšâm 
uccâ saajeest 
et šoodâi puárisin 
tarbâšij tuše tom 
et tarbâšij 
sáátu siijdân 
toimâttiđ ašijdis 
tondiet ko 
vyeijimkorttâ 
ij lamaš 
Kihheen ij kavpugist taam eeđâ 
et lii puáris 
jis taarbâš sáátu káávpán 
poostân 
vuoptâidis čuopâttiđ 
tuáhtárân já apteekân 
kale maailm tobbeen-uv siämmáánáál siähán 
jis bussi já metro 
iävá jođe 
vyeijimkoortâst 
ij lah kihheen 
kuássin 
kavpugist 
sárnumgin 
Maailm tuárispeln 
vyeijimkortâttes olmooš 
kiäst ij lah tiätumaašin 
ige printter 
lii automaatlávt 
puáris 
tassaažân ko mana autoškoovlân 
finnee digitaallii vyeijimkoortâ 
mašinijdis várás 
šadda modernin 
Sijđosiijdâ jollâvuotâ 
lii tot 
et 
puárisvuotâ 
rekinistoo 
eresmuđusâš kriteerijgijn 
ko kavpugist 
Mun páásám smiettâđ 
mii te lii 
puárisvuotâ 
virgeulmuu čoolmijn 
já kuás tot kiäs puátá 
tot 
kote mitteduvvoo 
nuuvt maŋgáin mittoin 
Luhhoost 
puárisvuođâ 
ij taarbâš 
meendu kuhháá 
smiettâđ 
nisson keigim luámáttâh 
tom pyereest čielgee 
puárisolmooš lii tot 
kote lii tiävdám 
65 
Valjim lii motomin hirmâd vaigâd. Mon távjá mun-uv smietâm, poorgâm-uv näävt vâi nyevt. Aašijn láá peleh já peleh. Motomin lii pággu valjiđ. Já jis ij poorgâ maiden ige valjii, tot-uv lii ohtâ valjim. Motomin kalga reagistiđ, jyehi tááhust. Kavnim loostâst mudágávt ravvuid valjim vädisvuođâi čuávdimân. Toh lijjii čiččâm - šiev ravvuuh! Mon mielâst tun lah? 
1) Miäruštâl jieijâd ulme. Maid tun koolgah já halijdah juksâđ? Taat raavâ kolgâččij enâmustáá stivriđ valjim. Munjin čuolmâ lii jo tot, et lii aaibâs eres äšši, maid mun koolgâm já maid mun halijdâm. Já taahkin iävá jođe kietâluvâi. 
2) Raijii valjimmáhđulâšvuođâid. Smietâ tagarijd máhđulâšvuođâid, moh láá tunjin puoh äigi. 
3) Uápásmuu faktaid já ovdebáid feeriimáid. Tast finniih šiev 
4) Moonâ olgos. Adai: ele meerrid meendu jotelávt! Uáđe muáddi iijâ vistig. 
5) Magareh tobdoh pajaneh ääšist? Kuldâl tobdoid mut ele tipte taid meridiđ. 
6) Ele sáárnu ääšist meendu ennuv iärrásijgijn. Talle jieh finnii "meendu čuuvtij" šiev ravvuid. Tarbâšah taid kale tuárvi. 
7)  Poosâ kieđâid majemustáá! Taat lii muu mielâst suámámálumos raavâ, mut nube tááhust iberdettee. Lii-uv tust šiev tobdo talle ko lah valjim? Lâi-uv tot nubbe muulsâiähtu mahtnii hyeneeb, mon tun hilguh? 
Mun lam onne vuod valjim - taan tove mätkimuhijdân. Luhostuvvim-uv? Jiem tieđe. Taan tove pyeremus juurdâ ličij orroođ pääihist, mut tiet ij kullum valjimváárán eidu tääl. 
Tiegu sun čuážui 
jyelgih suáibun 
tollij kiddâ pevdinuskeest 
hepânâšâi avvees 
uálgiskietân iđestâm puárisvuođâ suábi 
tom et idduuh iä innig suábittáá kuáddám 
Tiegu sun sáárnui 
tuođâlijn puárisulmuin 
jieijâs eejist já eenist 
vuánnámstis - ton čyeti-ihásiist 
já kieldij tom 
et sun kuássin puárisin iäláččij 
mut mieđettij 
et puárisvuotâ 
lâi njaahâm 
suolgâi 
omâs kyessin 
suu-uv roopâ siisâ 
veik tom ij kihheen eres vala tubdâm 
Tiegu sun muštâlij 
et puárásmem ij lam hävski 
ko poođij kulhijdem 
mielân iä iđestâm 
noomah 
iäge ulmuuh 
mudoi ko iärásij iššijn 
mut toh liijká vala pottii 
Tiegu sun julestij käähvi 
já käskistij kákkupitá 
tuubdâi 
maht kietâ tuárgistij 
eenâb ko ovdil 
ige tom tuárgistem 
innig mahten orostittám 
Tiegu sun kuldâlij 
väibee rummâšist kulluustâllee vaaivijd 
smakkiistâlâi tuáhtár saanijd 
et taavdah iä kuássin innig lappuuččii 
pic taid koolgâi väldiđ fáárun 
rähis mätkiskipárin 
aneškyettiđ áárvust 
Tiegu sun jurdâččij 
et nuuvt maaŋgâs lijjii jo vuálgám 
čuuvtij nuorâbin 
čuuvtij eenâb illáellen 
ige lam suotâs smiettâđ 
kuás ličij kiän vuáru 
veik jieijâs-uv 
Tiegu sun nievdâi 
peivinaharij lasseen 
tien ääigist 
et puáđáččij kuhheeb-uv naaveer 
tot majemuš 
mast ij lam innig nuuvtkin huáppu koccáđ 
já tast 
et tot äigi ij innig paldam 
tego ovdil 
pic lâi kočoškuáttám jieijâs luusâ 
ráávhun 
Tiegu sun murâštij 
et iärásáid lâi pargo 
suu tiet 
já huolâ 
moos ij lam maggaargin tárbu 
mut ilodij 
et ohstâš äigi lâi lamaš 
tuárvi kukke 
já smietâi 
mon pyeri 
já mon koorâs 
eellim 
lâi sunjin lamaš 
Tiegu sun tuáivui 
et puárisvuotâ ličij 
siämmáš ko 
rähisvuotâ 
ilo 
kijttevâšvuotâ 
eellim kukkosâš maainâs 
mii iäláččij tiervân 
já luholâžžân 
elimis loopâ räi 
Majemui peeivij lii lamaš maka huáppu. Lam lamaš joođoost, lam lamaš čälimin. Blogiääigi liččim kale kavnâm, mut intensiivlâš čäällim lii váldám nuuvt ennuv jurduid, et ij lam mihheen, maid faallâđ blogilohhei. Tondiet čalâččâm tääl oovtâ peeivi ääigi váhá eenâb. Juurdân must lii vala-uv pissoođ äigitavlustân prinsiippáin "ohtâ čaalâ peeivist". Uáiniđ lâš, luhostuum-uv ubâ ive. Puáhtá ain iskâđ. 
Jieht ehidist kuittâg piegguuttim uáiván já kuldâlškuottim muusik. Teivim John Denver muusikân - jiem lam kuldâlâm tom maailm ááigán. Smiettim, et mahtnii rähisvuotâ lii lam teema, mast ij kuássin mihheen čalluu. Jiem mungin tast nuuvt čeppi lah ige ton peeleest, ij lah mihheen táárbuid mustkin leđe meendu romantlâš. Mut liijká smiettim, et manenba ij... Iskim heiviittiđ oovtâ lavluu anarâškielân. Já jis ij heivii nuotân, te tot puáhtá muu peeleest toimâđ runon. Pyehtivetteđ kuovlâđ já árvuštâllâđ, maht ležžeem luhostum. 
Tun syeje munjin čaittâlah 
tun stoormâst toorjân lah 
tun kiävtáh toos puoh navcâidâd 
já ráávhu falâdah 
Já puoh vädisvuođâ aaigij 
ko kihheen peerust ij 
muu rákkásumos mušto lohđuttij 
Kenski rähisvuođâ laasâ 
tun puávtáh lehâstiđ 
tot koččo puáttiđ alda 
já vááimud kuldâliđ 
Já jis tun kuusnii lappuustah 
lâš kiinii uápistmin 
lii rákkásumos mušto jeđđiimin 
Rähisvuođâ ränis polvâ 
muččâd lii ko mii 
mottoom muutij elimis 
vissâ vááimus monâttij 
rähisvuot lii killáámuš 
mon kalga kuldâliđ 
mut rähisvuođ ij kuittâggin 
pyevt nyevt váá läpittiđ 
Mun rähisvuođâ meerângin 
jiem haalijd hevvâniđ 
mun koolgâm pieijâđ tuulâ tääl 
jiem tipteđ arve njuoskâdiđ 
Veik lâš-uv lukko elimist 
ij puoh ain olášuu 
mut rákkásumos mušto juksá tuu 
Rähisvuot lii killáámuš 
mon kalga kuldâliđ 
mut rähisvuođ ij kuittâggin 
pyevt nyevt váá läpittiđ 
Kenski rähisvuot lii várástâh 
mun ferttiim irâttiđ 
mun koolgâm pieijâđ tuulâ tääl 
jiem tipteđ arve njuoskâdiđ 
Veik lâš-uv lukko elimist 
ij puoh ain olášuu 
mut rákkásumos mušto juksá tuu 
Runo, heiviittum John Denver lavlust "Perhaps love" 
Tilaa: 
Blogitekstit (Atom) 
Sämikielâ já kulttuur tutkâmservi, mii lii vuossâmuš sämikielâlâš tutkâmservi maailmist, vuáđudui 15.6.2014 Helsingissä. 
Seervi toimâmprinsiipeh já kielâiäláskitmân já kulttuurân lohtâseijee tooimah iä vuáđuduu etnisâšvuotân, pic toimâm vuáđuduvá tieđâlâš tooimân já eromâšávt kielân já ton iäláskitmân jieškote-uv ohtâvuođâin sehe ovtâskâs ulmuu já juávhu tâi kielâsiärváduv tääsist. 
Tubetteijeeh, vloggajeijeeh já somepegâlmâsah – anarâškielâlij nuorâi kielâkevttim pesteeh? | Dutkansearvi 
Martta Alajärvi  
Ij lah vaarâ kiässân illâttâs, ete sämikielâ páácá nuorâi elimist távjá škoovlâ kiellân. Taat oro lemin stuárráámus čuolmâ säminuorâi kielâkevttimist. Suujah aainâs-uv anarâškielâ peht láá luánduliih: Anarâškielâ lii iäláskâm eskin majemui iivij, já maaŋgâin perruin vaanhimeh iä veltihánnáá sáárnu anarâškielâ, já páárnáš lii tom oppâm kielâlávgumist. Päikkikiellân lii iänááš suomâkielâ. Vâik vaanhimeh sárnuččii-uv anarâškielâ, maaŋgah skipáreh suomâsteh já masa jo puoh rijjâääigi puđâldâsah láá uárnejum suomâkielân. Sämikielâ ij sääti leđe tot puoh “coolimus” kielâgin, jis ij lah kyelimainâsijn saahâ. Nuorâ sáttá tubdâđ, ete sun ij määti rijjâäigiaašijn sárnuđkin anarâškielân. 
Sämikielâ sajattâh škoovlâin lii puáránâm čuuvtij iivij mield. Aainâs-uv anarâškielân já tavesämikielân lii máhđulâš sämikuávlust finniđ máttááttâs iänááš sämikielân párnáikärdiavveest paješkoovlâ loopâ räi, Ucjuuvâ sämiluvâttuvâst vala luvâttâhavveest še. Kuittâg siämmást škoovlâ ulguubeln aainâs-uv nuorâi kielâkevttim ij lah pissoom siämmáá liävtust. Maid taas kalga talle porgâđ? 
Mun lam jieš sämikielâlâš nuorâ vuorâsolmooš. Mun muštám kuittâg pyereest maggaar nuorâi eellim lii. Munjin tergâdeh láá sämikielâliih ovdâkoveh: ”coolih” ulmuuh, kiäh kevttih sämikielâ. Siämmáš tuáimá suomâkielâ peln-uv. Artisteh, čaittâleijeeh já eres pegâlmâsah láá teháliih talle ko nuorâ smiättá maht kárvudât, lättee já sárnu .  
Nuorâi maailm muttoo uáli jotelávt, já sosiaallii media mield vala jotelubbooht ko ovdil. Ko mun hundârušâm nuorâi rijjâääigi kielâkevttim, mielâ mana-uv tállân sosiaallii median, já ton jieškote-uv haamijd. Taa muáddi muu mielâst mielâkiddiivumos. 
Youtube lii ain uáli piivnoh, veik motomeh eteh, ete tot še lii forgâ jo váhá puárisáigásâš. Youtube lii nettipalvâlâs, kuus juáháš puáhtá vuáđudiđ jieijâs kaanaal, já almostittiđ taggaar videomateriaal maid haalijd. Videokove oro lemin tot, mii kiäsut taan ääigi ulmuid, sehe rävisulmuid já nuorâid. Suomâ pegâlmâs Youtube videobloggajeijein adai vloggajeijen tâi tubetteijein láá čyeđeh tuhátteh čuávvooh. Ovdâmerkkân Anarist kieskâd videoblogiškovliittâs toollâm Mariieveronicast láá paijeel 170 000 čuavvod Youtubest! Täst ličij meid šiev já hälbis máhđulâšvuotâ levâttiđ sämikielâ sosiaallii median. Tubetteijeeh iä lah veltihánnáá makken artistijd teikkâ mudoi pegâlmâsâid, sij láá táváliih (nuorâ) ulmuuh kiäh puđâldeh táválijd argâpeeivi aašijd já kovvejeh tom. Tuáppejeh kamera kietân ovdâmerkkân ko láá purâmin iđedispitá tâi väzzimin škoovlân. Oovtâkiärdán.  
Periscope -nommâsâš applikaatio lii uáli piivnoh já siämmáásullâsâš ko Youtube. Toin kovvejuvvoo tuše njuálguvuolgâttâssân neetin. Periscopein kii peri puáhtá vuolgâttiđ njuálguvuolgâttâs jieijâs fiättupuhelimáin, já ulmuuh pyehtih kommentistiđ vuolgâttâs.  
Snapchat lii applikaatio, moin kovvejuvvojeh max. 10 seekunt videoh já koveh. Snapchat heivee pyereest nuoráid, ko sist lii ain huáppu iäge sij maašâ keččâđ oovtâ ääši tađe kuhheeb. Snapchat tuáimá nuuvt, ete tohon olmooš kovvee videoid já kuuvijd já almostit taid jieijâs profilist. Siskáldâs uáinoo tobbeen oovtâ jándur, ađai toho kalga peividiđ uđđâ siskáldâs masa ubâ paje.  
Instagram lii meiddei šoddâm saijeen, kost láá jieijâs pegâlmâsah já ovdâkoveh. Tain sättih leđe čyeđeh tuhátteh čuávvooh. Instagram tuáimá siämmáánáál ko masa puohháid uápis Facebook, mutâ tohon kalga ain almostittiđ kove tâi video, tuše tekstâ ij keelijd. Instagramist koveh já videoh láá ain uáinimnáál já tooid puáhtá maccâđ.  
Puoh taah mediah tevdih nuorâi aargâ. Sosiaalliih mediah já mielâkiddiivâš siskáldâs kolgâččii tiäđust-uv leđe meid sämikielân. Toos ij vattuu ubâ ennuv ruttâgin, pic motomeh herviis ulmuuh kiäh kovvejeh jieijâs feriimijd já eellim, piejih kuuvijd sosiaallii median, já sárnuh sämikielâ. Videoin lii meiddei tot šiev peeli, ete ij lah pággu mättiđ čäälliđ ko puáhtá sárnuđ tâi vâik lávluđ. 
Ko sämikielâliih ulmuuh láá mudoi-uv nuuvt uccáá, te mun uáinám, ete nuorah jiejah kalgeh já siämmást meid peesih leđe toh tääsnih taan ääšist. Tiäđust-uv puárásub rävisulmuuh pyehtih leđe mieldi ovdâmerkkân pargopáájáin iššeedmin nuorâid, falâmin torjuu ovdâmerkkân kuvviimân já sárnumân. Mutâ nuorah jiejah láá muu mielâst kuávdášroolist hammiimin sämikielâlii falâlduv tohon, kuus halijdeh. Sij puávtáččii rähtiđ pargopáájáin já jieškote-uvláán ”riäggáin” vâik jieijâs anarâš youtube-kaanaal. Oovtâst sáttá leđe älkkeb algâttiđ ko ohtuu. Mun lam jieš-uv motomin suogârdâllâm, vajaččii-uv ulmuuh čuávvuđ muu feeriimijd anarâškielân. Vala jiem lah lamaš tuárvi ruokkâd almostittiđ maiden. 
Ohtâ šiev ovdâmerkkâ nuorâi sämikielâlii falâlduvvâst lii muu mielâst Yle Säämi muáddi ive tassaaš algâttem Sukkâršokki, mii aalgij nuorâ rävisulmui radio-ohjelmin, mut lii vijđánâm aktiivlâš tuáimen sosiaallii mediast ovdâmerkkân kuuvij, videoi já nuorâi kyeskee liiŋkâi peht. Taan keesi Sukkâršooki pargojuávkku keččâlij vijđediđ Sukkâršooki meid netti-tv pel. Ohjelm fáálá kuulmâ sämikielân eidu tom, maid muu uáinu mield nuorah tarbâšeh: ovdâkuuvijd sämikielân já äigikyevdilis saavâid säminuorâi uáinust. 
Muu váldu-uáivil lii, ete kielâliih ovdâkoveh láá nuoráid tehálumoseh. Nuorah čuávuh blogičälleid já tubetteijeid tego artistijd, puoh somein. Sämikielâlij “somepegâlmâsâiguin” mij tevdip almolijd soojijd meiddei sämikieláin, epke tuše váldukielâiguin. Sämikielâ šadda coolin. Tast ušom lii meid taggaar positiivlâš vaikuttâs, ete ko sämikielâ čuávu ääigis já kiävttoo meid somest, šadda tárbu hammiđ uđdâ saanijd sämikielân já toh meiddei hämmejuvvojeh. Adai talle nuorah pyehtih kevtiškyettiđ saanijd moiguin piergee meid rijjâääigi, ige lah innig tárbu molsođ kielâ suomâkielân. 
Loopâst, jis smiettâp aalmugtiervâsvuođâ já mudoi-uv nuorâi eellim, ličij motomin tiervâslâš já vuovâs luptiđ čoolmijd meddâl čááitust já vyelgiđ olgos. Jis jurdá anarâškielâpirrâs, te ovdâmerkkân Anarist puávtáččij vyelgiđ ohtsâš sáttoin Vasatookan Rivdulân kuárŋuđ kuárŋumseeini mield já siämmást iäráseh puávtáččii spellâđ salist vâik tolgepáálu. Mottoom oholoopâ ääigi anarâškielâliih nuorah já oovdiš nuorah puávtáččii vyelgiđ vâik Levin čierâstâllâđ já suotâstâllâđ. Anarâškielâ kevttim kalga muu mielâst pyehtiđ maidnii ekstrasuottâsijd nuorâ elimân, ij tuše laseliävsuid já lasepargo škoovlâst. Tie ličij mottoom anarâš sämisiärván tyeji. 
Hammimjurdâččem uássin ulmuu šoddâm – koččâmuš, pahudem, uđđâ juurdâ teikâ iävtuttâs | Dutkansearvi 
Inka Kangasniemi  
Maht te puávtáččij sirdeđ párnáid ton fijnâ árvumaailm, maid sämmilâš hammim tuálá sistees? Tom mun lam smiettâm maaŋgâid iivijd. Ij párnáid pyevti toollâđ luvâldâlmijd tuáijár materiaaltubdâmušâst, sierâ materiaalij máhđulâšvuođâin teikâ sämmilâš tiiŋgâi evoluutiost. Iä párnááh nuuvtkin vaje tuáijuđ hiđes ärbivuáválâš päkki-, čuárvi- teikâ čevđituojijd. 
Ko mun lijjim uápásmâm hammimšoddâdem maailmân Mikkeli Art and Design Weekist ive 2015, riemmim jurâttiđ jurduinân konsept párnáid uáivildum pargopáájáin, moin ovtâstuuččii sämmilâš hammimjurdâččem já hammim onnááh pargoniävuh. Pargopáájáin porgâm vuolgâjuurdân liččii Säämi arkkâduv materiaaleh, tego čuovâkoveh teikâ eres päviramnâstuvah. 
Saamukas-hahhuu jotonvyelgim maŋa riemmim ideistiđ pargopáájái siskáldâs nuuvt, et tain oinuuččij čielgâsávt taan ääigi sämmilâš áigápuáđui kiirjâgvuotâ já arktisâš lifestyle. Siskáldâsmuulsâiävtuh lijjii aalgâst maaŋgahloveh, moin Saamukas-hahhuu testaamân pessii kulmâ. 
Mun räijejim pargopáájái ráhtus tárkká. Vuávájum pargopáájáh láá intensivliih. Tai ( ruŋgo ) lii tárkká smiettum já äigitavluttum. Ohtâ pargopáájá pištá kyehti tiijme, moos šiettih toimânadelem lasseen algâideistem, ideai čoođâmoonnâm, jieš pargopuddâ já macâttâs. 
Mun kieđâvušâm čuávuvâžžân kulmâ taan hahhuu ääigi olášum pargopáájá: 
Graafisii vuávám pargopáájá vuolgâjuurdân tuáimih jieijâs kuávlu ärbivuáváliih kovoseh kuđâlmijn. Pargopáájást uáppeeh vuávájii vaccâkovosij čaittâlemtekniik movtáskitmáin kägissehhij várás nääli, mon puovtij printtiđ.  
Pargopáájá aalgij toimânadelem maŋa kuulmâ konsept vuáváámáin, mon maŋa juáháš vuárustis čaittâlij jieijâs konsept ubâ juávkun. Jieškote-uv uáppein monnui čoođâ jotelis vuáruvaikuttâs konseptij kuáttá, já ton maŋa uáppee muštâlij, mon konsept sun haalijd olášuttiđ teddum näällin. Meiddei iäráseh juávhust ožžuu jienâstiđ olssis mielâsii konsept. 
Taan maŋa väljejum konsept sargui pikseltekniikáin čoođâčyevvee pápárân. Loopâst uáppeeh puohtii adeliđ macâttâs pargopáájást. 
Pääihist mun kieđâvuššim pargopáájást nuurrum pikselpargoid kovekieđâvuššâmohjelmáin printtikovosin, já puáđusin šoddii stijlâliih ekologisiih kägissehhiih. 
Kevttee uáinust vyelgee vuávám –pargopáájást vuolgâjuurdân tuáimih sämmilij kevttim rievah já kerriseh. Pargopáájást uáppeeh olášuttii rievâid já kerrisijd jo-uv kollaas- teikâ hämimyensterteknikáin.  
Pargopáájá aalgij toimânadelem já čuosâttâhjuávhu (kohderyhmä) valjim maŋa vuoiŋâsstormâ-nommâsii ideistemvuovvijn, mast ulmen lâi finniđ nuuvt ennuv ideaid ko máhđulâš uánihâš ääigist. Taan vyevist puohah pyehtih ettâđ fáádán labdaseijee ideaid, já ohtâ sist tuáimá čällen. Jolâmuuh-uv jurduuh láá lováliih. Pajasčaallum ideaid uážžu juáháš kevttiđ. 
Taan maŋa uáppeeh sarguu jotelis luándus jieijâs ideast pápárân, mon maŋa tast rahtui čáituskove kollaasteknikáin teikâ kuulmâuulâtsâš hämimyenster. Loopâst uáppeeh adelii macâttâs pargopáájást. 
Estetiik-pargopáájást vuolgâjuurdân tooimâi sämmilâš ornamentiik. Pargopáájái puáđusin šoddii čiiŋah uđđâsistoonnum vuollumkeeđgist, ovdâmerkkân čiäpáttân teikâ reepun.  
Pargopáájá toimânadelem maŋa uáppeeh puohtii uápásmuđ jieijâs kuávlu sämmilâš ornamentiikân, mon vuáđuld sij puohtii vuáváđ kovosijd jieijâs tuáján. Vuáváámij čoođâmoonnâm maŋa uáppeeh porgâškuottii, já pargoost lijjii kulmâ puudâ: tyejipiergâsij kevttim já materiaal kieđâvuššâmvyevih, ornamentiik já häämiadelem sehe keđgiuási kiddim čiŋŋâpáádán. Pargopáájá loopâst uáppeeh ožžuu adeliđ macâttâs pargopáájáin. 
Kuuvijd pargopáájáin puáhtá keččâđ tääbbin . 
Macâttâs ( palaute ) Saamukas-hahhuu pargopáájátooimâst lii lamaš taan räi peic movtáskâm, meiddei movtáskittee. Hahhuu loppâpuáđusin šadda iskâdeijee sämmilâš hammimrávásmempakkeet. Taan pakkeet pyehtih jieijâs pargoost anneeđ ävkkin nuuvt sämmilâš tuájáreh, máttáátteijeeh ko rijjâääigistivrejeijeeh-uv. Mun ááigum nuurrâđ uáppei macâttâs lasseen meiddei máttáátteijein macâttâs, kiäigijn mun lam pargopáájáid škoovlâst kiässám. 
Sämmilâš hammimšoddâdem lii uđđâ toopâ, nuuvt et povdiim puohâid fáárun ideistiđ, rähtiđ já hammiđ sämmilâš hammimšoddâdem. Väldiđ ruokkâdávt ohtâvuođâ! Muu čujottâs: ikangasniemi@hotmail.com. 
Ohtsâšpargoost Saamukas-hahhust tuáimih Säämi arkkâdâh, Taiduu ovdedemkuávdáš, Ucjuuvâ kieldâ, Aanaar kieldâ, Suáđekylá kieldâ, Ruávinjaargâ kaavpug já Anarâšah ro. Ruttâdem hahhui láá mieđettâm Alli Paasikivi siäđus já Kalevala-čiiŋâ kulttuursiäđus. 
Sáárnu páárnážân vááimuvuálásii kielâ | Dutkansearvi 
Perrui várás čaallum uápiskirjeh kyevti- já maaŋgâkielâgvuođâst láá táválávt pyereh. Ravvuuh suápih almolávt meiddei ucceeblovokielâ tilán. Ohtâ raavâ lii kuittâg taggaar, et tom lii tárbu kieđâvuššâđ sierâ: “Sáárnu páárnážân jieijâd eenikielâ”. Kielâ valjim lii ulmuid herkis äšši, ko lii saahâ jieijâs párnáin. Tággáár raavâ adeluvvoo távjá taggaar perrui, mast enni já eeči iävá sáárnu páárnážân siämmáá kielâ. Taat raavâ suápá kale pyereest stuárráábijd kieláid, mut taggaar olmooš, kote smiättá aštum kielâid, uáiná eresnáál. Tondiet čálám taan blogičalluu já kiävtám eresmuđusii paječalluu ko “eenikielâ”. 
Termâ eenikielâ čuujoot kyevti- já maaŋgâkielâgvuođâst kielân, mii lii olssis noonâ kielâ – taggaar kielâ, mon lii vuosmustáá oppâm, mon máttá hirmâd pyereest, mon kiävttá ennuv já moin olmooš lii čuovviittum-uv. Jieijâs kielâ miäruštâllâm oro-uv lemin čuuvtij älkkeb eenâblohon kullee ulmui ko ucceeblovokielâ sárnoi. Noonâ eenikielâ lii puoh linásumos kielâ, moos finnee tobdoid-uv fáárun. Tom lii älkkee kevttiđ. Taan perspektiivist lii čaallum tággáár-uv pahudem: “    Párnáá kielâtááiđun sáttá leđe joba vaahâglâš, jis vaanhimeh sárnuškyettiv páárnážân eres kielâ ko eenikielâs, mon suoi iävá    maŋeláá    oppâm ege haaldâš tom tuárvi pyereest.”     
N oonâ eenikielâ -perspektiivist ij lah máhđulâš ruokâsmittiđ vanhimijd sárnuđ aštum kielâ párnáidis. Aštum já uccáá kevttum kielâst ij lah lamaš tile šoddâđ noonâ čuovviittâskiellân. Jis tággáár tiileest sárnuškuát kielâ sárnum varâlâšvuođâst teikâ kielâmáátu rijttáámettumvuođâst, kiävá hyeneeht: kielâ sárnum nohá toos tondiet ko ohtâgin sárnoo ij lah tuárvi čeppi ige tohálâš. Tággáár tile lii anarâškielâst-uv já eres-uv sämikielâin. Ij lah ohtâgin olmooš, kii ij kuássin tarbâšiččii smiettâđ saanijd já ráhtusijd. Mađe spesifub kielâkevttimohtâvuođâst sämikielâi kevttimist lii saahâ, tađe vissásubbooht vädisvuođah iteh.  
Anarâškielâ iäláskittemohjelmeh láá puáhtám kielâsárnoid koskâmuu suhâpuolvân – toos, mii lâi monâttâm kielâs. Tääl luhhoost kielâsárnoi juávhust láá pargoahasiih ulmuuh já meiddei sämikieltáiđusiih vanhimeh. Eidu taah ulmuuh tarbâšeh moovtâ já ruokkâdvuođâ kevttiđ kielâ já sirdeđ tom párnáidis-uv. Juáhháá kielâmáttu lii kielâsirdemist árvugâs. Taan koskâmuu suhâpuolvân puáhtá tuše ettâđ: sáárnu páárnážân sämikielâ nuuvt ennuv ko puávtáh já máátáh. Anarâškielâst láá-uv maaŋgâs, kiäh láá näävt porgâm. Tääl mist láá vuod eenikielâliih párnááh. Já anarâškielâ siäilu tuše váldukielâ paaldâst, nuuvt et taah eenikielâliih párnááh láá kyevtkielâgeh. Sist láá kyehti eenikielâ. 
Muu jieččân muštoh mäccih ihán 1996, kuás muu puárásumos nieidâ šoodâi. Vuossâmuu ihepele mun sarnum sunjin suomâkielâ. Lijjim kale smiettâm sämikielâ sárnum-uv mut tubdim, et muu kielâmáttu ij lam nuuvt nanos já et lijjim hirmâd ohtuu. Teikâ kale mun mattim sämikielâ mut jiem lam kiävttám tom aktiivlávt. Tondiet eenâblovokielâ lâi luándulâš valjim. Ko moonnim Sáámán, muštám pyereest, ko Vuoli Ilmar koijâdij muu nieidâ kielâtiileest. Mun västidim. Muštám vala-uv Ilmar muáđoid já pettâšume, mii muštâlij: tun meiddei! Ij sun tom kale ettâm mut tot oinui. Eidu suu muáđoh pieijii muu uđđâsist smiettâđ. Munhân lijjim luuhâm sämikielâ – naa, “sämikielâ“ lâi talle pajekielâ, mut mun uáinojim anarâšâi čoolmijn anarâššân. Meiddei vuossâmuuh kielâtieđâliih pargoh, maid mun porgim, lijjii anarâškielâ pargoh. Pargo-uv kennigâtij sárnuđ pääihist sämikielâ. Nuuvt te mun mulsum kielâ ihepele puáris nieidâžân, já sun liijká moijái munjin siämmáá muččâdávt ko ovdil-uv já kuldâlij. Luhhoost tien ahasâš ij vala sárnum, nuuvt et must-uv lâi äigi pyerediđ jieččân kielâtááiđu. Eidu tien ááigán monnii-uv muu pargoin kielâoopâ čäällim já sänikirje rähtim. Mii te ličij lamaš pyereeb vyehi kielâ oppâmân ko tággáár vuáđupargo. Já ko äigi kuulâi, páárnáš oopâi sämikielâ já sárnu tom tääl njyebžilávt, imâštâl tom, mondiet tot munjin lâi nuuvt vaigâd. Veik must láá lamaš motomeh vädis iveh kielâlávt, tääl lam luholâš, et lam tom porgâm. Kijttoseh kale kuleh kielâpiervâlân, mii lekkâsij siämmáá ääigi já faalâi munjin-uv kielâtorjuu, mon mun tarbâšim. Oovtâst mij lep kielâ máttááttâllâm, jiejah-uv. 
Jis mun jurdâččâm eenikielâ-teermâ, lam luholâš, et puávtám jurdâččiđ ton miäruštâllâm nubenáál. Eenikielâ puáhtá leđe meiddei vááimu kielâ, veikâ monâttum kielâ-uv. Já jis tot ij lah suuvâ kielâ, tot puáhtá leđe olssis mudoi vááimuvuálááš. Rijttáá, et tot kielâ, mon páárnážân sárnu, lii olssis nuuvt räähis, et ton oovdân vaja jieš-uv porgâđ. Tuše toin naalijn sämikielâst lii puátteevuotâ. Munjin olssân lii puáttám äigi luoppâđ eenikielâ-teermâst. Tot lii jo tovâttâm tuárvi ennuv soro já murrâš. Sáárnum vááimuvuálásii kielâst. 
Sämmilij kielâliih vuoigâdvuođah – mučis peivinaver vâi ruttâkoččâmuš? | Dutkansearvi 
Annika Pasanen  
Kuás tun lah majemustáá iällám tuáhtárist anarâškielân? Kiän páárnáš lii finnim anarâškielâlii sárnumterapia? Jo-uv tuu äijih tipšoh fysioterapiast anarâškielân? 
Maid – iä kulluu vástádâsah? Mun lijjim vissâ láppár oolâ nohádâm já nievdâmin. Naharij fáddá lâi uápis, ko majemui aaigij muu pirrâsijn já säämi siärváduvâst lii lamaš ennuv savâstâllâm kielâlijn vuoigâdvuođâin. Sosiaal- já tiervâsvuotâpalvâlusâi uđâsmittempargo lii joođoost, já vyerdimist láá kulloo stuorrâ nubástusah. Sämikielâlâš sosiaal- já tiervâsvuotâpalvâlusâi tááhust tile ij kal pyevti hirmâdávt huánnuđ, nuuvt surgâd tot tääl lii. Tom čaaitij ovdâmerkkân Yle Säämi uuđâs  [1]  anarâškielâlii párnáá ravviittâhfiäránijn já párnáá eeni taistâlmist eenikielâlii ravviittâhpalvâlusâi finnim oovdân. 
Tom čáittá meiddei uđđâ, vala almostuuhánnáá čielgiittâs sämikielâlijn palvâlusâin sämikuávlust. Tom láá tiilám vuoigâdvuotâministerö já Oulu ollâopâttuv Giellagas-instituut, já mun lam tom ráhtám. Mun sahhiittâllim kiđđuv puhelin peht sämikuávlu jieškote-uv kieldâin 80 sämikielâlii, kiäh muštâlii munjin jieijâs jurduid, fiäránijd já tuoivuid kieldâ já staatâ eenikielâlijn palvâlusâin. Sahhiittâlmij vuáđuld čaallim raapoort, mast puávtám oovdân čielgiittâs puátusijd já analysistám taid Suomâ sämikielâi tááláá tile kontekstist. Tađe eenâb puátusijn jiem oorvâ tääl muštâliđ, mut mihheen olâttâsâid ij lah kiässán tot, et säämi kielâlaahâ oro toimâmin ubâ paje hyeneeht. Raapoort almostuvá virgálávt 25.11., ko Sajosist uárnejuvvoo taan já sämikielâi iäláskitmist čaallum raapoort almostittemseminaar. Čuávu uđđâsijd já puáđi kuldâliđ! 
Kielâliih vuoigâdvuođah iä lah maggaargin juridiiklâš jargonijd teikâ utopisâš peivinaharijd. Toh láá   uási ulmuu vuáđuvuoigâđvuođâin, tegu sääni rijjâvuotâ teikâ vuoigâdvuotâ škovliimân. Ko puohâi, nuuvt eenâblovo ko ucceeblovoi kielâliih vuoigâdvuođah tuáimih, toh nanodeh kielâi eellimmáhđulâšvuođâid, ulmuu já siärváduv pyereestvajo, oles olmooškode oovtviärdásâšvuođâ. Ko toh iä tooimâ, talle dementistum, suomâkielâ vájáldittám sämiákku viättá elimis majemuid iivijd   suomâkielâlâš puárásijpääihist sárnumskipárijttáá já sárnuhánnáá, já talle anarâškielâg uccnieidâš kulá ravviittuvâst jieijâs kielâ saajeest eŋgâlâškielâ. Tot, et sämikielah láá tääl uhkevuálásâžžân, lii tábáhtum eidu kielâlij vuoigâdvuođâi tuolmâm tiet, já eres kiäinu sämikielâin ij lah ovdâskulij ko   kielâlijd vuoigâdvuođâid nanosmitmáin. 
Kielâlaahâ  [2]  tegu tot ”-laahâ-uv, lii aldemui aaigij uđâsmittemnáál. Mii puohah ferttip   smiettâđ, maht sämmilij kielâliih vuoigâdvuođah puávtáččii toimâđ. Tot, et ivveest ihán virgeulmui vástádâs sämikielâlij vatâmuššáid lii “iä lah pargeeh”“iä lah pargeeh”, ij pyevti jotkuđ! Pargeid ferttee finniđ, ja tegu tiäđust lii, toh iä laavii sämisiärvádâhân itteeđ vyerdimáin já peelgijd juurâtmáin. Jis mii pääccip   vyerdiđ, et anarâškielâg páárnáš, kiäh tääl – kijtto Imelân – láá, vuálgá luuhâđ tiervâsvuotâtipšon, sárnumterapeutin, tuáhtárin, sosiaalpargen, te tom kal uážžu vyerdiđ. Sáttá leđe, et tot páárnáš lohá-uv trooppisâš meccitipšom já värree Indonesian. Ja toos sust lii tievâ vuoigâdvuotâ. 
Savâstâlmijn anarâškielâg párnáá ravviittâhpalvâlusâin pajanij vuod ohtii tot koččâmuš, kolgâččij-uv   škovliđ sosiaal- já tiervâsvuotâpargeid anarâškielâ sárnon. Kolgâččij kale. Viehâ pyereest lii tiäđust, maht tom puávtáččij orniđ já mon ennuv tot mávsáččij. Maid, Suomâ staatâ, jis adeliččih veikâba miljovnpele tađe várás, et anarâškielâ siärvádâh škovliittičij olssis sote-pargeid? Nuuvt et toh   piisááččij muádilov čuávuváá ihán. Tot ličij hälbis hadde oles kielâsárnumjuávhu tehálumosij kielâlij vuoigâdvuođâi olâšuttem oovdâst. 
[1]  Yle Säämi 13.10.2016  http://yle.fi/uutiset/osasto/sapmi/samiparnaah_ia_finnii_tuarvi_ravviittahpalvalusaid_jieijas_eenikielan/9228851 
[2]  Säämi kielâlaahâ  http://www.finlex.fi/fi/laki/alkup/2003/20031086 
Anarâškielâ iäláskittem čuávuváá táásán: kielâ čalluuškuát | Dutkansearvi 
Dos. Marja-Liisa Olthuis Taažâ arktisâš ollâopâttâh, Kielâtekno; Oulu ollâopâttâh, Giellagas-instituut Išeprofessor Erika Sarivaara, Laapi ollâopâttâh Professor Trond Trosterud, Taažâ arktisâš ollâopâttâh, Kielâtekno  
Anarâškielâ iäláskittem tiäddu sirdoo kielâ kirjálii kiävtun ihán 2016-2017. Säämi máttááttâskuávdáš uárnee tievâsmittemškovliittâssân ubâ luuhâmive pištee anarâškielâ čäällimškovliittâs, moos väldih uási 17 čälled. Škovliittâs lii uáivildum pargoelimist leijee ulmuid já taggaar uáppeid, kiäh láá ovdánâm kukkeláá anarâškielâ uápuinis. Škovliittâsâst váldojeh anon meiddei anarâškielâ várás esken huksejum kielâteknologisiih išeniävuh: njuálguluuhâmohjelm, tekstâkorpus já nettidigisäänih. Škovliittâs kukkodâh lii 160 tijmed; uásiväldeeh čäälih teevstâid jieijâs pargoost teikâ uápui ääigi, já teevstah kommentistojeh oovtâst. Škovliittâsân kulá meiddei kielâmáttááttâsuási. Uđđivemáánust 2016 uárnejum nettikoijâdâlmist čielgâi, et oovtmotomist ličij čäällimtárbu mut ij nuuvtkin toorjâ čäällimproosees ääigi ige ruokkâdvuotâ čäälliđ ohtuu. Keevâtlávt čälleeh iä lah lamaš valjeeht, já teevstâi meeri-uv lii tondiet vyeligâš. Koskâmiärálávt anarâškielân almostuvá ihásávt nyevt 300 – 400 sijđod. Škovliittâs uárnejuvvoo ohtsâšpargoost Oulu ollâopâttuv Giellagas-instituutáin, Taažâ arktisâš ollâopâttuv kielâteknouásáduvváin já Anarâškielâ seervi tutkâmjuávhoin. Škovliittâs stivrejeijen tuáimih ollâopâttâhmáttáátteijee Petter Morottaja, jurgâleijee Saammâl Morottaja, ollâopâttâhlehtor Marja-Liisa Olthuis, išeprofessor Erika Sarivaara já professor Trond Trosterud.  
Anarâškielâ iäláskittem tiäddu lii lamaš kuhháá njálmálii iäláskitmist. Taat lii lamaš luándulâš, tastko kielâsárnooh láá lamaš uccáá já ton lasseen vala pargoihásâš suhâpuolvâ lâi masa jo monâttum. Taat suhâpuolvâ lii macâttum nk. CASLE-metodáin, mast 17 ámáttân valmâštum uástálisted škuávlejuvvojii tievâsmittemškovliimáin anarâškielâ táiđusâžžân. Ive intensiivlâš kielâškovliittâs maŋa sij postii kevtiškyettiđ anarâškielâ pargokielânis. Taan škovliittâs maŋa Säämi máttááttâskuávdáš lii ornim ihásávt ive kukkosii intensiivlii kielâškovliittâs anarâškielân (2010 – 2016). Oulu ollâopâttuvvâst anarâškielâst lii šoddâm válduaamnâs, já taan räi neeljis láá valmâštum filosofia maisterin anarâškielâ válduamnâsin. CASLE-ohjelm já ton maajeeldpuáttee lává lamaš pehtilis iäláskittemohjelmeh, já taan škovliittâs jottáám ulmuuh kevttih-uv kielâ vijđáht pargosaajeest já meiddei jieijâs persovnlii elimist. Tái ohjelmij peht kielâkevttimdomeneh láá vijđánâm om. pargosoojijn, já kielâ lii maccâm meiddei perrui kiellân. Taat intensiivlâš škovliittâsâst tiäddu lii kuittâg-uv njálmálii kielâtááiđu oppâmist. Ton jorgoppeeli lii tiäđust-uv tot, et kielâ čälimân ij pääsi ennuv saje. 
Uđđâ škovliittâs lii vuávájum ohtsâšpargoost pargoadeleijeigijn já oppâlágádâsâigijn konkreetlâš čäällimtáárbui vuáđuld. Máttááttâs uárnejuvvoo njyebžilávt nuuvt, et tot váldá vuotân jyehi uásiväldee pargo- já uáppueellim čäällimtáárbuid já háástuid. Čäällim siskáldâssân láá pargoelimân já uáppoid labdaseijee já máhđulávt rijjâááigán kyeskee teevstah. Čäällim puáhtá leđe jo-uv uđđâ teevstâ kreatiivlâš čäällim teikâ ovdiist leijee teevstâ jurgâlem. Taan nube tääsi tievâsmittemškovliittâs fáálá čäällimtorjuu, nuuvt et čällee ij pääsi ohtuu tevstâinis. Juurdân lii ruokâsmittiđ čäälliđ sämikielân já išediđ tast, et olmooš hárján čäälliđ njyebžilis kielâ táálái išeniävuigijn. Vuárdámuš lii, et anarâškielâ oinuuškuát ain eenâb mediast, sosiaallii mediast já Interneetist. 
Moodeern kielâkevttim já ton ovdánem váátá puorijd teknisijd čäällimišeniävuid. Kielâteknologisâš resurseh puáđiskyeteh eskin tääl anarâškielân. Ovdâmerkkân pajekielâst toh láá lamaš aanoost jo muádlov ihheed. Tromssa ollâopâttuvvâst čođâldittoo anarâškielâ maašinjurgâlemproojeekt ivij 2015-2016 oovtâst Kone siättus ruttâdem tutkâmprojektáin. Taan proojeekt ääigi lii huksejum morfologisâš analysaattor, mii pelestis tuáimá puoh eres heiviittâsâi vuáđđun. Nettidigisäänih kiävttoo jo kielâpargoost já máttááttâsâst. Tivvoomohjelm betaversio lii eidu taan blogi čälidijn (porgemáánust 2016) valduumin anon. Mij jiejah-uv testap tom taan artikkâlân. 
Kielâteknoproojeekt ohtâvuođâst olášittum koijâdâllâm čaaitij uđđivemáánust 2016, et uđđâ kielâsárnooh iä oorvâ čäälliđ: sij čäälih iänááš-uv tekstâviestâid, uánihis viestâid Interneetist já šleđgâpoostâid. Kuhebeh čalluuh illá šaddeh. Meiddei Anarâš-loostân, anarâškiel jienâčuárván, lii majemui ivij lamaš vaigâd finniđ čalluid. Koijâdâllâm ääigi čielgâi, et tuš ohtâ olmooš čáálá kielâ aktiivlávt eenâb-uv, já lovmat olmožid mottoom verd. Ulmuuh tarbâšii čielgâsávt torjuu čäällimprosessân: sij tuoivuu kielâtivvoomohjelm, kielâfeeilâi kommentistem, e-sänikirje já tekstâkorpus. 
Proojeekt já škovliittâs ulmen lii finniđ čyeti aktiivlâš čälled anarâškielân já ton peht finniđ kielâ noonâ kiävtun čaallum häämist. 
Uánánemtijppâ Vilho Aikio kielâ i-loppâsijn saanijn – Raapoort | Dutkansearvi 
Henna Aikio 
Laiđiittâs 
Taan tutkâmušâst mun tuuđhâm, maht uánánemtiijpâ maadâ uáinoo ijjávrálij kuávlukielâst. Mun halijdim tutkâđ tom ton tááhust, ko iäččám Vilho Aikio sárnu anarâškielâ eenikielân já sun lii Ijjäävrist meddâl. Anarâškielâ kuávlukielah iä lah ennuv tutkum já ko mii suuvâst láá vala sárnooh, oro tehálâžžân tutkâđ kielâ tääl ko tot vala luhostuvá. 
Ijjävrilij kielâst lii kirjálâš käldee jo 1900-lovo aalgâpeln, ko Ijjäävrist muu eeji Heikkâ-čecirohe ääitist kávnojii reeivah, moh láá čallum ive 1910. Reeivâi čällee Pärni-rokke (Juhani Aikio 1873–1919) lâi muu tiäđu mield iäččân eeji čeeci. Sun luuvâi máttáátteijen já čaalij Ijjáávrán viljâsân Sáárá-Iisán reeivâid, moi čäällimvyevi Matti Morottaja rámmoo já imâštâl Anarâš-loostâst (roovvâdmáánu 2001). Pärni-rohheest lii kiävtust tááláin puuvstavijn š, č já đ . Morottaja arvâl-uv, ete Pärni-rokke leš luuhâm Itkos čalluid.  
Ton lasseen äijihâm Juhani Aikio lii lamaš Itkos sänikirje kälden. Iäččán viljâ Veikko Aikio lii čáállám Anarâš-loostân motomin já suu sahhiittillii távjá Anarâš-saavâin jo 1980-lovo loopâpeln. Amnâstâh ijjávrálij kielâst lii, mut tutkâmušah iä vala lah. 
Ulmen lii tutkâđ, kuás i-loppâsij nominijn já veerbâi kieldimhäämist, nominij maaŋgâlovo nominativist já veerbâi kieldimhäämist já (indikativ) preesens maaŋgâlovo kuálmád persovnist šadda uánánemtijppâ vuossâmuu stavâlist já kuás ij. 
Metodeh 
Mun sahhiittillim iäččán Vilho Aikio syeinimáánust 2015. Sahhiittâllâm lâi uáli rijjâ já epihámálâš. Must iä lamaš valmâš koččâmušah, mut koijâdillim ennuv suu pärnivuođâst. Vuossâmuš päddi lii käävci minuttid já nubbe 45 minuttid. Ulmen lii litteristiđ paadijn soojijd, main motomeh jiešvuođah láá uáinusist. Mun jiem annotistám sahhiittâllâm aainâskin vala. 
Mun verdidâm iäččán kielâ jiešvuođâid Giellatekno anarâškielâ čallum kielâ Korpusân já ILWB-sänikirje oovdâmerháid, veikkâ tain ij pyevti uáiniđ jienâdem nuuvt tárkká ko paadijn puáhtá kuullâđ. Iäččám om. iätá suáveh , mut korpusist kávnojeh tuše suávih 19 kerdid. Pelikuhes konsonant ij lah merkkejum Korpusist. ILWB:st kávnoo soavvih :Itkonen čaalij uá oa:n já pelikuhes konsonantijd kukken.  
Tutkâmpuátuseh 
Mun tuuđhâm i-loppâsij nominij já veerbâi kieldimhäämi, nominij maaŋgâlovo nominativ já veerbâi kieldimhäämi já (indikativ) preesens maaŋgâlovo kuálmád persovn. Kirjekielâst om. suáhi -sääni maaŋgâlovo nominativ ličij suávih . Sárnumkielâst i sáttá muttuđ e :n.  
Áinoo uánánemtijppâ ubâ amnâstuvvâst lii uábbi -säänist. Aikio iätá ”puárásuboh viiljah já uá´beh lijjii jo lamaš škoovlâst”. Korpusist ”uábih” láá 26 kerdid já ”uábeh” ohtii. ILWB-informant Juho Musta lii adelâm sujâttemhäämi ”oabeh”.  
Eres i–loppâsij nominij peht Aikio kiävttá normâltiijpâ, veikâ nube staavâl /i/ lii muttum /e/:n. Säänih láá suáhi , ergi já mätki . Mätki -sääni sun kiävttá čuávuváin celkkuin: ”iähan tobbeengin toh väzzimmääđheh , ko tohhan maŋga jeegi lijjii ihan ete riddoost lijjii”. Vuossâmuu staavâl /ä/ lii kukke. Ergi-sääni itá kulmii: ”vyejimeergeh kal láppojii” já ”já tiäđust-uv toh eergeh, vyejimeergeh ”. Vuossâmuu staavvâl /e/ lii kukke.  
Korpusist mätki-sääni maaŋgâlovo nominativ uáinoo 42 kerdid já ILWB:st ohtii: puoh soojijn tot lii määđhih-häämist. Korpusist láá 47 ”eergih” já 4 ”eergeh”, ILWB-sänikirjeest ohtâ informantijn lii ettâm ”eergih” (Sammeli Saijets) já kyevtis ”eergeh” (Juho Musta já Juhan Petter Musta). 
Ohtâ iđ-verbâ kulloo amnâstuvvâst sehe kieldimhäämist já maaŋgâlovo kuálmád persovnist. Täiđiđ -verbâ sojá Vilho Aikio kielâst normâltijppân: ”tobbeen täiđeh leđe munnuid saveheh” já ”mun jiem tääiđi leđe”. Täiđiđ ij kavnuu täin sujâttemhaamijn Korpusist ohtiigin čallum e:n. Korpusist láá 13 kerdid ”täidih” já 86 kerdid ”tääiđi”. Wörterbuchist toh iä lah kavnâmist.  
Puátusij kuorâttâllâm 
Mondiet uánánemtijppâ lii tuše oovtâ säänist kiävtust já eres saanijn ij lah? Uánánemtijppâ puáhtá itteeđ tuše talle, jis säänist lii hiäjus tääsi uánihis vokalij lasseen. Jis amnâstuvvâst liččii eenâb tágáreh säänih, ličij älkkeb verdidiđ uánánemtiijpâ já normaltiijpâ kevttim. 
Šiäštá-uv uánánemtijppâ sárnoo energia? Sáttá leđe, ete uánánemtijppâ itá tuše motomijn saanijn, tego tääl uábeh -häämist. Nube staavvâl /e/ lii kuittâg-uv kiävtust meiddei talle, ko säänist lii normaltijppâ. Aainâs-uv tot oro lemin maaŋgâlovo nominativist systemlávt iäččán kielâst, ađai suu kielâst uánánemtijppâ já nube staavvâl /e/ iä šoodâ kustoo oovtâst.  
Iäččám kielâ ij lah ennuv peessâm eelliđ suu pärnivuođâ maŋa, te ohtâ suijâ variaaton sáttá leđe meiddei tot, ete sunjin ij lah peessâm šoddâm tievâslâš rävisulmuu kielâ. Amahan sun kiävttá taid haamijd, maid lii oppâm pärnivuođâstis, mutâ tain haamijn, moh iä lah sunjin nuuvt uáppáseh, sun sáttá kevttiđ suomâkielâ maali teikâ maali, mon sun lii tääl kuullâm teikâ luuhâm kostnii saavâin teikâ Anarâš-loostâin. Tom lii vaigâd tutkâđ, lii-uv sun kuldâlâm muu já uábbán kielâ já oppâm motomijd jiešvuođâid munnuu kielâst. Muu já uábbán kielâst láá kuittâg iänááš škovlâkielâ ađai kirjekielâ häämih. 
Ijjävri lii viehâ alda Ucjuuvâ. Ton tááhust ličij mielâkiddiivâš tutkâđ, moh jiešvuođâid láá siämmáálágáneh tavekielâst ko ijjävrilii kielâst. Aainâs-uv nube staavvâl /e/ sátáččij leđe tággáár jiešvuotâ. 
Käldeeh 
Itkonen, Erkki (1986) Inarilappisches Wörterbuch. A-K. Lexica Societatis Fenno-Ugricae. s. 133 
Itkonen, Erkki (1987) Inarilappisches Wörterbuch. L-P. Lexica Societatis Fenno-Ugricae. s. 255 
Itkonen, Erkki (1989) Inarilappisches Wörterbuch. R-Y. Lexica Societatis Fenno-Ugricae. s.149 
Morottaja, Matti (2001) Anarâškielâlâš sensaatio. Anarâš 14. ihekerdi, roovvâdmáánu s. 4–5. Anarâškielâ servi. 
Anarâškielâ čallum kielâ korpus: http://gtweb.uit.no/korp/?mode=smn 
Sárnum uđđâ jienáin | Dutkansearvi 
Inka Kangasniemi  
“Mun halijdâm jieččân taiđuu peht lasettiđ pyereestpiergim ohtsâškoddeest. Mist lii ohtsâš ovdâsvástádâs ubâ siärvus pyereestpiergiimist, ubâ olmooškode pyereestpiergiimist!” 
Suullân tágárij sanijgijn mun lopâttim jieččân sahâvuáru Pariisist uárnejum sämmilâštábáhtuumeest moonnâm máánust. 
Maaŋgâs tietih, et mun lam čuávvum sämmilâšsavâstâllâm aktiivlávt já maaŋgâs tobdeh muu tast, et pajedâm ruokkâdávt uáinusân sämisiärvus joskâdumos (mut ij kuittâg ucemustáá merhâšittee) uáinuid. 
Sämisiärvus polarisistum tile lii tuálvum toos, et sämiääših láá šoddâm lussâdin kieđâvuššâđ, já maaŋgâ sämmilii mielâ jorá siämmáá tematiik pirrâ ivveest nuubán. Gloobaallâš almonin tobdos somepuuljâr lii riddonâm meiddei uccâ sämisiärvusân. Mahtnii hyeneeht taat puuljâr suápá siärvusân, kost veerdiohtâvuođah láá lamaš piergim tááhust čuuvtij teheliih. Ko toos vala lasseet tom, et ustevijgijn já pargosoojij puudâin kieđâvuššojeh siämmááh lusis teemah, sáttá mielâ leđe jo viehâ lussâd. 
Maht ovdâskulij?  
Muu persovnlâš valjim lii lamaš tot, et halijdâm vuáijuđ olmânáál aššijd, moh vaigutteh positiivlávt jieččân mielân já jurduid, jieččân pyereestpiergiimân, já mun halijdâm uážžuđ positiivlâš aašijd ááigán meiddei tain ohtâvuođâin, moin mun tooimâm. Rehelávt mun puávtám muštâliđ, et jiem lah tarbâšâm innig kuhes ááigán spekulistiđ nubij ulmui uáivilijn teikâ aašijn. Tot lii tiäđulâš valjim, já tot lii lamaš ohtâ enâmustáá mielâ pajedeijee valjiimijn jieččân elimist. Talle ko anam jieččân pyereestpiergim kuávdážist, tot lasseet meiddei jieččân pirrâs pyereestpiergim. 
Mun halijdâm ovdediđ taggaar uáinu, mast sämmiliih iä lah hyeneeb tiileest, smiettâmin tom, moh puoh aašijd láá hyeneeht. Mun halijdâm uáiniđ, mon pyereest mist láá ääših, já mon ennuv mij lep ovdánâm Suomâst sämmilij aašij pyereedmist. Já tuođâi-uv mij lep ovdánâm. Mist lii Suomâst pyereest cegâttum škovlâsysteem, kost sämmiliih uážžuh máttááttâs jieijâs eenikielân. Kirhoost mij uážzup palvâlusâid sämikielân. Viärutoimâttuvvâst mij pyehtip ášášiđsämikielân, já tiervâsvuotân já pyereestvajemân labdaseijee palvâlusâid-uv mij pááihui lep finniiškuáttám sämikielân. Suomâ staatâ torjuin mij lep finnim meiddei maaŋgâid jieččân instituutioid, moin mij pyehtip olášuttiđ jieččân kulttuur. Suomâst politikkáreh láá lamaš tietimin sämiaašijn, já Suomâ vuoigâdvuotâlájádâs ana huolâ sämisiärvus hiäjumuu tiileest leijee ulmui olmoošvuoigâdvuođâin. 
Viestâ juksá pyerebeht kuldâleijes, ko tast ij šoodâ pággujuurdâ  
Almolâšvuotâ, já tot, maht mij lattip sosiaallâš mediast, vaaigut ennuv eenâblovo jurduid sämmilij kuáttá. Tondiet mun jiem haalijd vahtiđ soojijd, kost puáhtá kevttiđ puástud sämimááccuh já eres sämmilâš elemeentijd; tot lii muu mielâst reesuurs já ääigi tuhledem. Ton sajan mun ilodâm tain aašijn, moigijn lii puáhtám tuárjuđ teikâ lasettiđ tiäđu sämmilâš kulttuurist. ”Feikkimááccuh-tuškâ” lii moonnâm ulmuu uávuttâllâm táásán, já diskurssin tot muu mielâst ij lah olmoošárvusâš. 
Mun jiem haalijd leđe tuárjumin sämipooliitlâš uáinu, mii ain lii assimilistem já kolonialistem kyepist. Lam kuullâm ton siämmáá mantra kiärdum ivveest nuubán, suhâpuolvâst nuubán. Ulmust lii älkkee kavnâđ ohtâvuođâ já sympatia negatiivlâšvuođâ peht, mut tast lii vaarâ: tot njuámu. Ko aašijd kiäččá suárdim já assimilistem uáinust puudâst nuubán, álgá maŋasmoonnâm, já mielâ tiävdá tuše tot feerim, et kiinii lii lattim puástud kiännii kuáttá. Tot vaaigut ulmuu jieškován já mielân já ibárdâs ohtsâškoddeest já ohtâlâšvuođâst. Ige negatiivlâšvuođâst juurrâm pyereed oovtâgin ulmuu eellim kvaliteet ollágin. 
Mun jiem haalijd leđe fáárust tuárjumin ton uáinu, mast sämmilij jienâ kuávdáš äššin láá traumah já suárdim feeriimeh. Uáinám ubâ taan äššiubâlâšvuođâ almoonmin, mii juurât siämmáá skiäru uđđâsist já uđđâsist, já mon sämmiliih iä määti joskâđ. Tot lii almonin jo puáris já muu mielâst meiddei ideologian toovláš. 
Sämisiärvusist savâstâlmijn paijaan ubâ ääigi eenâblovo tietimettumvuotâ sämmilij kuáttá. Maht jis molsoččij uáinu? Uáivikaavpugist viettim 21 ääigi mun jiem lah jurgin teivâm ulmuu, kote ij liččii tiättám maiden sämmilâšvuođâst. Táválávt ulmuin lii-uv mottoomlágán vuáđutiätu, veikâba poccuigijn jotteem historjást já juoigâmärbivyevist. Tot lii lamaš šiev vuáđu lasettiđ tiäđu veikâba anarâš ärbivuáválii eellimuđheest já tááláá ääigist. Táválávt ulmuuh tietih uáli ennuv mut iä ain määti adeliđ saanijd puoh ton tiätun, mii sist lii. Tom-uv kalga väldiđ vuotân, et puohah iä peerust kulttuurist. 
Uđđâ rooli  
Muu čaalâ aalgij tast, maid mun halijdâm jieččân taiđuu peht ovdediđ sämisiärvušist, mut keessiv must álgá uđđâ rooli Aanaar kieldâstiivrâ jesânin. Politiik syergist munjin lekkâs uđđâ máhđulâšvuotâ ovdediđ ohtsâškode pyereestpiergim já kulttuurij koskâsâš ibárdâs. 
Mun halijdâm leđe kijttevâš tast, mon kuhás Suomâst lep ovdánâm sämmilij aašij oovdedmist. Mun halijdâm vyeligâžžân juátkiđ tom pargo, moin finnip aašijd vala pyereeb tilán. Tot ij taarbâš tábáhtuđ tállân, vatâmáin já kullutmáin. Tot tábáhtuvá ruáhuverditääsist, vaaigutmáin já ohtsâšpargoost puoh siärvušijgijn ibbeerdmáin meiddei iärásij ko sämmilij uáinuid áášán. Munjin tuođâlâšvuotâ ij lah mihheen rikosijd, pic tot lii máhđulâšvuotâ. 
Ovdâsijđo. Agatha Mary Clarissa Christie lâi eŋlandlâš kirječällee. Sun šoodâi čohčâmáánu 15. peeivi 1890 Torquayst Eŋlandist já jaamij uđđâivemáánu 12. peeivi 1976 Wallingfordist Englandist. Sun čaalij kutlovkuttâ syelipoolisromanid, neljinubáloh nooveelčuágáldâhhâd já kuttâ rähisvuotroomaan. Rähisvuotromaanijd sun čaalij noomáin Mary Westmacott. Egypti lii staatâ Afrikâst. Ton uáivikaavpug lii Kairo já ránnjástaatah láá Israel, Libya já Sudan. Egypt kočodeh maŋgii Alda-nuortâ kulttuurlâš kiähtun. Egyptist lii meid kuhes historjá kaavpâšmáin, mutâ tááláá ääigi tobbeen lii viehâ hiäjus tuálvum já Egypt pijnedeh aalmugstuárrum já pargottesvuotâ. Espanjatavdâ lâi ivij 1918–1919 maailmvijđosávt joođoost lamaš pandemia, mon tovâttij influenssa A vyelitijppâ H1N1. Maŋeláá lii čielgâm, et taat lii lamaš loddeinfluenssa. Pandemia piištij suullân pelnub ive. Espanjataavdâ tavdâkovveen lijjii kuorsâttâh, kumeštâs já pohčâseh. Monnjâtavdân maaŋgâs finnij kepiskumeštâs. Ubâ maailmist espanjatavdâ kuudij 30 - 50 miljovn olmožid. Suomâst espanjataavdân jammii suullân 25 000 olmožid. Majemui aigij lii čielgâm, et taavdâst talle selvânâm ulmuuh kyeddih ain vorâstis taan influenssavirus vyestiamnâstijd. Frans Äimä lâi syemmilâš kielâtotkee, kote tuuđhâi meid anarâškielâ. Sun lâi vuossâmuš, kote almostitij aldasáid tievâslii kuvvim anarâškielâ fonetiikast já fonologiast. "Eine Gruppe von Vokalwechselfällen im Inarilappischen" lâi Äimä "Lectio praecursoria" (nágáttâllâmtilálâšvuođâ sahâvuáru), mii tollui ive 1914. Sun kieđâvušâi sahâvuárustis anarâškielâ já mottoomverd meiddei kildinsämikielâ toi 1. staavvâl vookaalnubástusâi tááhust, já et maht toh sorjoh kielâhistorjálávt já fooneetlávt 2. staavvâl vokalist. Jävri lii meerâst erinis čäciääldis. Jäävri čääci piso enâmustáá sajestis, ijge virded nuuvt ko juuvâin. Stuárráámus uási jaavrijn siskeldeh saivâčääsi. Sálttáás jäävrih kočoduvvojeh sälttijävrin. Táválávt jävri finnee čääsi juuvâin teikkâ käldein. Sierânâstábáhtussân láá jieŋâ vuálááš jäävrih, ovdâmerkkân Vostok. Jyväskylä lii kaavpug Suomâst. Tot lii Koskâ-Suomâ uáivikaavpug. Tobbeen láá 138 780 ässed (2016), já ton vijđodâh lii 1 466,35 km². Jyväskylä naaburkieldah láá Joutsa, Toivakka, Jämsä, Luhanka, Muurame, Petäjävesi, Laukaa já Uurainen. Káránâs tieđâlâš nommâ lii Corvus corax (Linnaeus 1758). Tot kulá káránâsluddijd, moh láá káránâs lasseen nelji: ruosâkáránâs (Garrulus glandarius), kuávská (Perisoreus infaustus), lädikuávská (Pica pica), vuorâččâs (Corvus corone cornix). Káránâs lii vuorâččâshiäimu stuárráámus lodde. Ton kukkodâh lii 54 - 67 cm:id já tot tiäddá 950 g - 1415 g. Ivnees tááhust káránâs lii čiiđâčappâd já ruánáá- já čuovjisviolet. Poođâš lii kukke. Suájái koskâ lii 115 - 130 cm:d. Suájáh láá kuheh já poskâdeh. Aanaar · Aanaarjävri · Aanaar markkân · Agatha Christie · Amoc · Anarâškielâ · Anarâškielâ tivvoomohjelm · Avveel · Avveeljuuhâ · Benin · Braunwald · Burundi · Egypti · Espanjatavdâ · Frans Äimä · Jackie Brown · Jävri · Jesi · Juvduujuuhâ · Jyväskylä · Káránâs · Kielâiäláskittem · Kielâpiervâl · Kiemâjuuhâ · Kuávská · Kuávžur · Laapi eennâmkodde · Leena Lehtolainen · Luosâ · Marco Malvaldi · Päijänne · Pyeidicissááš · Ruopsisryeivil · Saimaa · Säämi suuvâ laavlâ · Sämicissááš · Sofi Oksanen · Sojuz · Sorvâ · Stephen King · Suomâkielâ · Šapšâ · T. I. Itkonen · Tove Jansson · Vuásku · Zürich Laapi eennâmkodde (suomâkielân Lapin maakunta já ruotâkielân Lappland) lii Suomâ tavemus já vijđoduv mield stuárráámus eennâmkodde. Laapi vijđodâh lii 100 370,05 km² já ässeeloho 177 012. Tot västid ovdebáá Laapi lääni, mut ij lah siämmáš ko Laapi historjálâš eennâmkodde. Laapi eennâmkodde hämmee staatâlâš vaaljâin Laapi valjâpirrâduv. Stephen King šoodâi Portlandist, Mainest. Ko sun lâi aaibâs ucce, suu vaanhimeh, Donald já Nellie Ruth Pillsbury King, iäránáin. Stephen já suu viljâ, David, aasáin tast maŋa sunnuu ennijn. King juuđij Durham vuáđuškoovlâ já Lisbon Falls luvâttuv, kost sun valmâštui ive 1966. Sun čaalij aktiivlávt jo talle. King peesâi siisâ Maine ollâopâttâhân luuhâđ eŋgâlâskielâ, kost sun valmâštui ive 1970. Sun ij kavnâm tállân pargo, mutâ čohčuv 1971 sun algâttij eŋgâlâskielâ máttáátteijen Hampden Academyst. Ehidij já oholoopâi sun čaalij novellijd já pargeldij meid romanijn. Sofi Oksanen lii syemmilâš kirječällee. Oksanen lii čáállám ohtsis 6 roomaan, moin peeggâlmumos lii "Puhdistus" (2007), mii finnij Finlandia-palhâšume (2008), Runeberg-palhâšume (2009), Tave-enâmij rääđi kirjálâšvuođâpalhâšume (2010) já ranskalâš Prix Femina -palhâšume (2010). Romanij lasseen sun lii čáállám ovdâmerkkân čaitâlmijd já oopperaid. Sofi Oksanen šoodâi já vietij pärnivuođâs Jyväskyläst. Sun lâi perruu áinoo pärni. Sorvâ lii njomâtteijeešlaajâ, mii kulá kyeppirellei lahkon já sorvâellei čeerdân. Sorvâ lii stuárráámus tááláá ääigi ellee sorvâellee já meid Suomâ stuárráámus ellee. Räävis tiäddá 200–825 kg. Rummâš kukkodâh lii 200–280 cm já sevealodâh 170–220 cm. Seeibi kukkodâh lii 7–10 cm. Ores lii ennuv stuárráb ko niŋálâs, já tuše orásist láá čuárvih. Šapšâ lii kyelišlaajâ, mii kulá luosâkuolij laahkon. Tot lii uáli maaŋgâhámásâš šlaajâ. Oovtâ jäävrist puáhtá eelliđ maaŋgah šapšâhäämih, moin láá aaibâs ereslágán rááhtus, raavâd, šoddâmliähtu já kođolattim. Suomâst láá ohtsis kuttâ ereslágán šapšâhäämi: ponnešapšâ, kárgušapšâ, jotteešapšâ, jävrišapšâ, planktonšapšâ já riäská. Zürich lii Sveeici stuárráámus kaavpug já tehálumos iäláttâskuávdáš. Kaavpug lii riges, já tobbeen lii ollâ eellimkvaliteet. Zürichist ääsih pajeláhháá 400 000 olmožid, já ubâ ton kuávlust ässeeh láá suulân 1,5 miljovn. Zürich lii siämmáánommâsii jäävri riddoost, já ton čoođâ kolgá Limmat-juuhâ. Aalpah láá tuše suulân 50 km kaavpug kuávdáást. suomâkielân · eŋgâlâskielân · tárukielân · ruošâkielân · orjâlâškielân · ruotâkielân __NOTOC__ 
1111. 1111 (MCXI) lâi normaalihe, mii aalgij já nuuvâi juliaanlâš kalender mield pasepeeivi. Tot lâi 1110-lovo nubbe ihe. 
12 Years a Slave (elleekove). thumb 12 Years a Slave lii ive 2013 puáttám elleekove, mon lii čáállám John Ridley já stivrim Steve McQueen. Elleekove vuáđuduvá Solomon Northup 1853 uárji muštâlušân Twelve Years a Slave. Uáiviroolâst elleekooveest lii Chiwetel Ejiofor kii čaittâl Solomon Northup. Muusik elleekován lii ráhtám Hans Zimmer Käldeeh. 12 Years a Slave (elleekove) 
1647. 1647 (MDCXLVII) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1640-lovo káávcád ihe. 
1991. 1991 (MCMXCI) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1990-lovo nubbe ihe. 
1995. 1995 (MCMXCV) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1990-lovo kuuđâd ihe. 
1996. 1996 (MCMXCVI) lâi kárgámihe, mii gregoriaanlâš kalender mield aalgij vuossaargâ já nuuvâi majebaargâ. Tot lâi 1990-lovo čiččâd ihe. 
1997. 1997 (MCMXCVII'") lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1990-lovo káávcád ihe. 
1998. 1998 (MCMXCVIII) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1990-lovo oovcád ihe. 
1999. 1999 (MCMXCIX) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1990-lovo majemuš ihe. OA nomâttij ive 1999 almugijkoskâsâžžân vuorâsij ihheen. 
2018. 2018 (MMXVIII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 2010-lovo oovcád ihe. 
2019. 2019 (MMXIX) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 2010-lovo majemuš ihe. 
A. A lii läättinlâš puustavij já meid anarâškielâ puustavoornig vuossâmuš puustav. Historjá. Oskoh, ete A puustav lii finnim häämis Egypti hieroglyfij teikkâ seemilij meerhâst, mii kovvee vuávsá uáivi. 
A.V. Koskimies. Aukusti Valdemar Koskimies (ive 1906 räi Forsman;) lâi syemmilâš kielâtotkee, máttáátteijee, professor já kirječällee. Eellim. Aukusti Valdemar kuulâi Forsman suuhân. Suu vaanhimeh láin Isokyrö kirkkohiärrá Oskar Vilhelm Forsman já Maria Gustafva Ahlholm. Koskimies luuvâi pajeuáppen ive 1874 Vasa svenska lyceumist. Filosofia kandidaatin sun valmâštui ive 1882 já tuáhtárin ive 1891. Ive 1900 Aukusti naajâi Ilta Evelinain (oovdiš Bergroth; 22.11.1879 – 9.11.1958). Suoi finnijn oovtâ nieidâ, Aamu Aulikki Kotivalo, kii šoodâi ive 1904. Karrieer. Keessiv ive 1886 Koskimies juuđij kulmâ mánuppaje Anarist já nuurâi vijđes mainâsvuárhás "Inarinlappalaista kansantietoutta" -kiirján, mii siskeeld paijeel 400 sijđod anarâškielâg aalmugärbivyevi. Vuosâteddilâs almostui eskin ive 1917, ko T.I. Itkonen jurgâlij mainâsijd suomâkielân, tievâsmitij taid jieijâs pajasčälimijgijn já toimâttij tain kirje. Koskimies keežild meid anarâšah jieijah čäliškuottii sämikielân, ko suu Helsigân maccâm maŋa kielâmiäštáreh čallii sunjin reeivâin lase muštâlusâid. Koskimies almostitij maaŋgâid olgosdalduvâid já čuágálduvâid. Sun finnij professor árvunoomâ ive 1926. Käldeeh. "Kohtauspaikkana kieli. Näkökulmia persoonaan, muutoksiin ja valintoihin." Toim. Taru Nordlund, Tiina Onikki-Rantajääskö, Toni Suutari, Suomalaisen Kirjallisuuden Seuran Toimituksia 1078, Helsinki 2006 ISBN 951-746-820-2 s.401-405 Koskimies Koskimies Koskimies Koskimies 
Aalmugijkoskâsâš sundenummeer. Aalmugijkoskâsâš sundenummeer teikâ eennâmkoodi lii puhelinnummeer ovdâlabdos, mii tarbâšuvvoo, ko suáittá olgoenâmân. Numereh láá juohhum nuuvt, ete lii máhđulâš sierrâđ staatâid já kuávluid já nuuvt, ete numereh iä lah pajaluvvâi. Sundenumerist láá 1–3 nummeer. Numerijd juáhá já haaldâš Aalmugijkoskâsâš televiestâdemlitto (eŋgâlâskielân: "International Telecommunication Union", uán. "ITU", ranskakielân: "Union Internationale des Télécommunications", uán. "UIT"). Páihálii puhelinnumerist aalmugijkoskâsii háámán. Iänááš staatâin, meid Suomâst, páihálii sundenummeer vuosmuš nollá páácá meddâl, ko kiävttoo aalmugijkoskâsâš sundenummeer. Ovdâmerkkân páihálâš puhelinnummeer 019 1234567 Suomâst lii aalmugijkoskâsii häämist +358 19 1234567. Keejâ meid. Aalmugijkoskâsâš sundenummeer 
Aalmuglâš Kokoomus. Aalmuglâš Kokoomus (uánihubbooht Kokoomus,) lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019, já "Motomeh Suomâ piäláduvâi noomah", almostittum 19.05.2017. Aalmuglâš Kokoomus 
Aalmuglâšpiäládâh. Aalmuglâšpiäládâh (,) lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019 Aalmuglâšpiäládâh 
Aanaar. Aanaar (, já) lii kieldâ Suomâst, Laapi eennâmkoddeest. Anarist ääsih 6 849 olmožid, já ton vijdodâh lii 17 333,62 km², mast 2 277,33 km² lii čääci. Kieldâ lii Suomâ stuárráámus vijđoduv mieldi. Aanaar naaburkieldah láá Suomâst Iänudâh, Kittâl, Suáđigil já Ucjuuhâ, Taažâst Kárášjuuhâ, Kuovdâkiäinu já Maadâ-Vaarjâg sehe Ruošâst Paje-Tuuloma já Nikkel. Aanaar kieldâ stuárráámus sijdâ já haaldâtlâš kuávdáš lii Avveel, kost láá suullân 3 000 ässed. Avelist 39 km tavas lii kieldâ nubben stuárráámus sijdâ Aanaar (608 ässed). Aanaar siijdâst čokkân Suomâ sämitigge. Eennâmtiätu já šoŋŋâdâh. Aanaar lii vijđoduv mieldi Suomâ stuárráámus kieldâ, suullân 5 % ubâ Suomâ vijđoduvvâst. Kieldâ stuárráámus jävri lii Aanaarjävri, mii lii meid Suomâ kuálmádin stuárráámus jävri. Anarist láá ohtsis 8 033 jävrid, já čácáduvâi vijđodâh lii 2 277,33 km². Nube maailmsuáđi maŋa Suomâ vuobdij Sovietlitton Njuámmilkuoška-Niskekuoška kuávlu, mon tááhust Aanaar vijđodâh uccánij 176 km². Viehâdâh. 31. juovlâmáánu 2018 Anarist assii 6 930 olmožid. Ässein 6 254 sarnuu suomâkielâ, 452 sämikielâid já 23 ruotâkielâ. Eres kielâid sarnuu 199 ässed. Aanaar lii ohtâ härvis kieldâin Laapist, kost ässeeloho lassaan. Čuákkipääihih. Ihe 2018 loopâst Anarist assii 6 930 olmožid, moin čuákkipaaihijn 4 386, ađâi 65,9 % ässeelovvoost. 
Aanaar markkân. Aanaar markkân teikâ Aanaar (, já) lii sijdâ Aanaar kieldâst Aanaarjäävri riddoost. Historjá. Anarist láá kavnum arkeologâlâš amnâstuvah, moh čäittih, ete Anarist ääsih ulmuuh jo maŋgâ tuhháát ihheed tassaaš. Puárásumos vala ton algâalgâlâš saajeest čuážžoo rakânâs Anarist lii Piälppáájäävri meccikirkko. Suomâ sämikulttuur kuávdáš. Aanaar markkân lii Suomâ sämikulttuur kuávdáš, já tobbeen kávnojeh ovdâmerkkân Sämimuseo Siida já Paje-Laapi luándukuávdáš, moh fäälih máhđulâšvuođâ uápásmuđ Säämi luándun já kulttuurân, já Säämi máttááttâskuávdáš, kost puáhtá máttááttâllâđ anarâškielâ já eres-uv sämikielâid. Käävpih. Aanaar markkânist láá motomeh šiev käävpih, tegu Inarin hopea, Lahjatalo Näkkäläjärvi Oy já Sámi Duodji ry. Tábáhtumeh. Anarist uárnejuvvojeh jyehi porgemáánu algâaalmugij muusiktábáhtus Ijâttes Ijjâ () já jyehi uđđâivemáánu Skammâkoveh-elleekovefestivaal (). Käldeeh. Aanaar markkân 
Aanaarjävri. Aanaarjävri (, já tâi "Inarijärvi") lii jävri Aanaar kieldâst Suomâst. Eennâmtiätu. Aanaarjäävri vijđodâh lii 1 084 km², já tot lii Suomâ jaavrijn kuálmádin stuárráámus, já ubâ Laapi stuárráámus. Aanaarjävri lii meid Suomâ stuárráámus jävri, mii lii tuše oovtâ kieldâst já maailm nubben stuárráámus luándujävri, mii lii ollásávt tave näpikiärdu taavaabeln. Aanaarjäävri kulgâmvijdodâh lii 14 512 km2, já tot kulá Paččvei čácádâhân. Aanaarjävri lii Suomâ nubben kieŋâlumos jävri Päijänne maŋa. Aanaarjäävri kieŋâlumos saje lii Kálbáájoorŋâst, já tot lii 92 m. Jäävri koskâkieŋŋâlvuotâ lii 14,3 m. Aanaarjäävri čäcirääji kukkodâh lii suullân 3 300 km. Aanaarjäävri čäsuáivi alodâh lii 117-119 m. Tot muttoo Paččvei Kaitakuoškâ puáđu tulvâdem tiet. Aanaarjáávrán lyeštih maaŋgah juuvah. Merhâšitteemuuh tain láá Avveeljuuhâ já Juvduujuuhâ. Juuvah finnejeh čääsis Lemmee, Myeđhituoddâr já Pänituoddâr kuávluin. Aanaarjäävri nuorttiibeln vuálgá Paččvei, mii mana stuárráámus uásild Taažâ já Ruošâ räjijuuhhân já luáštá Bøkfjorden-vuonân, Barentsmeerân alda Kirkkonjaargâ. Aanaarjäävrist láá ohtsis 3 318 suollud, mii lii enâmustáá Suomâ jaavrijn. Stuárráámuuh suolluuh láá Suomâ sisčácáduvâi 21. stuárráámus suálui Mahlad (20,7 km2), 22. stuárráámus suálui Kamessuálui (20,7 km2), Kossâpecsuálui (9,2 km2), Varttaasuálui (7,9 km2), Jieŋâsuálui (7,4 km2) sehe Segispecsuálui (7,1 km2). Eres merhâšittee Aanaarjäävri suolluuh láá sieidikeđgin tubdum Äijihkeđgi já jieŋâkuovđâšmist tubdum Ollâ-Mavra. Aanaarjävri lii nuuvt kočodum vuáijumjävri. Aanaarjäävri ääldis lii šoddâm, ko vuáđukällee kiäldusvuodâ lii purgánâm. Purgánâm lii tovâttâm tom, ete källee laigoseh láá sirdâšum vuálus teikkâ pajas. Vuáláskulij já pajaskulij sirdâšum källeelaigoseh kočoduvvojeh vuáijumleehhin já horstin. Aanaarjävri lii tággáár tábáhtusâst šoddâm vuáijumleehhin já Suáluičielgi horstin. Kyeleh. Aanaarjäävrist láá ennuv luosâkyeleh. Jäävrist kávnojeh kuávžur, jävriluosâ, rávdu, šapšâ, muikku já suávvil. Eres kyeleh láá vuásku, puško, njäähi, vollâsâš já ryevdikuálááš. Stuorrâ uási kuolijn láá šoddâdum. Kuolij ištâdem aalgij ive 1976, ko jäävri čäsuáivi tulvâdem keežild monâttum kuolijd koolgâi sajanpuáttiđ. Aanaarjáávrán láá ištâdum enâmustáá šapšâ, kuávžur já rávdu. Ive 2007 Aanaarjäävri salâsmeeri lâi 192 000 kg, mast šapšâ já riäská lijjii ohtsis 65 000 kg, já kuávžur lâi 47 000 kg. Muikku lâi 19 000 kg, rávdu 13 000 kg, suávvil 12 000 kg, puško 12 000 kg, vuásku 9 000 kg, ränisráávdu 8 000 kg, njäähi 6 000 kg já jävriluosâ 2 000 kg. Käldeeh. "Taat sijđo, teikkâ taan siijđo uási lii jurgâlum suomâkielâlâš Wikipediast." Aanaarjävri 
Aasia. Aasia lii eennâmuási. Tot lii eennâmpáálu stuárráámus eennâmuási nuuvt ässeelovo ko vijđodâh-uv peeleest. Aasiast lii sehe maailm alemus saje, Mount Everest Himalaja váráduvvâst, já eennâmase vyeligumos saje Jáámmámmeerâ. 
Aasia staatah. • border Ovtâstum arabiemiirikodeh • border Sri Lanka Aasia staatah 
Abidjan. thumb Abidjan lii Elefanttähtirido stuárráámus kaavpug já haaldâtlâš uáivikaavpug. Tot lii meid ässeelohhoos mield ohtâ stuárráámuin ranskakielâlijn kaavpugijn Afrikâst já ubâ maailmist. Puoh Afrik kaavpugijn tot lii kuđâdin stuárráámus Lagos, Kairo, Kinshasa, Dar es Salaam já Johannesburg maŋa. Abidjan Abidjan 
Abuja. thumb Abuja lii Nigeria uáivikaavpug. Abuja Abuja 
Accra. Accra lii Ghana stuárráámus kaavpug já uáivikaavpug. Accra Accra 
Acqualagna. Acqualagna lii kieldâ Italiast, Marche kuávlust. Acqualagnast ääsih 4 293 olmožid. Ton vijdodâh lii 50,69 km², já alodâh 204 m. Acqualagna naaburkieldah láá Cagli, Fermignano, Urbania já Urbino. Käldeeh. Acqualagna 
Acquaviva (San Marino). Acquaviva lii kieldâ San Marinost. Acquavivast ääsih 2 147 olmožid. Ton vijdodâh lii 4,86 km², já alodâh 237 m. Käldeeh. Acquaviva 
Addis Abeba. thumb Addis Abeba (amharakielân አዲስ አበባ, "uđđâ kukká", oromokielân "Finfinne") lii Etiopia stuárráámus kaavpug já uáivikaavpug. Addis Abeba Addis Abeba 
Afganistan. thumb Afganistan lii staatâ Aasiast. Ton uáivikaavpug lii Kabul. 
Afrik. Staatah. "Taat uási lii jurgâlum suomâkiel Wikipediast" 
Afrik staatah. • border Burkina Faso • border Kap Verde • border Kongo demokraatlâš täsiväldi • border Kongo täsiväldi • border Koskâ-Afrik täsiväldi • border Peeivitäsideijee Guinea • border Sierra Leone • border São Tomé já Príncipe Afrik staatah 
Agatha Christie. Agatha Mary Clarissa Christie () lâi eŋlandlâš kirječällee. Sun čaalij 66 syelipoolisromanid, 14 nooveelčuágáldâhhâd já 6 rähisvuotroomaan. Rähisvuotromanijd sun čaalij noomáin Mary Westmacott. Eellim. Agatha Miller šoodâi čohčâmáánu 15. peeivi 1890 Torquayst, Devon kreivikoddeest. Suu eeči lâi ovtâstumstaatâlâš Frederick Alvah Miller já suu enni eŋlandlâš Clara Boehmer. Clara Boehmer aasâi pärnin suu eeni uábi Margaret West lunne, tastko suu eeči jaamij já suu enni ij puáhtám tipšođ ohtuu vittâ párnáá. Clara Boehmer teeivâi suu puáttee kállá, ko suu eeni uábbi naajâi ovtâstumstaatâlâš Nathaniel Frary Milleráin. Frederick Miller lâi suu kandâ. Frederick Miller já Clara Boehmer naaijáin cuáŋuimáánust ive 1878. Sunnuu vuossâmuš páárnáš Margaret Frary Miller (1879–1950) šoodâi Torquayst, kost kyevtisist lâi láiguviste. Sunnuu nubbe párnááš Louis ”Monty” Montant Miller (1880–1929) šoodâi New Yorkist, kost suu eeči lâi pargomääđhist. Forgâ tastmaŋa Clara Miller oostij Torquayst táálu, mon nommâ lâi Ashfield. Tobbeen meiddei Agatha Miller šoodâi perruu kuálmádin já majemuš pärnin. Agatha Miller pärnivuotâ lâi luholâš. Sun oroi Ashfieldist, suu suhâlij kulen Viestâr-Lontoost já meiddei Maadâ-Euroopâst, kost suu peerâ eelij távjá tälviv. Uccâ pärnin Agatha ij jottáám škoovlâ, mut suu enni máttááttij suu luuhâđ, čäälliđ já rekinistiđ. Agatha maatij meiddei čuojâttiđ piano já mandoliin. Millerij ruttâtuálu čuolmah algii, ko sij monâttii ennuv ruuđâ tálukäävpist New Yorkist, já tondiet peerâ varrij hotellân Raanskan oovtâ ihán, ko tobbeen lâi häälbib aassâđ ko stuorrâ táálust Eŋlandist. Ko Agatha lâi ohtnubálovihásâš, suu eeči jaamij. Agatha aasâi kuávttáá suu ennijn tastmaŋa, ko suu uábbi Margaret naajâi já suu viljâ Monty varrij Maadâ-Afrikân. Ive 1905 Agatha Miller varrij Pariisin, kost sun algij máttááttâllâđ pianočuojâttem já lávlum. Sun halijdij šoddâđ oopperalávlon, mut suu jienâ ij sooppâm ton tárguttâsân já tondiet sun koolgâi luoppâđ oopperalávloo ámáttist. Agatha Christie vuossâmuš käälis Archibald Christie Agatha Miller naajâi ive 1914. Suu vuossâmuš käälis lâi Archibald ”Archie” Christie, kunâgâslâš áimuvuoimij suátialmai. Suái láin teividâm Egypti uáivikaavpugist Kairost, mast Agatha Christie aasâi suu ennijn tälviv ive 1912. Enni vuástálistij näimilito, tastko Archibald Christie lâi värittem, mut tot ij iästám Agatha Christie porgâmist, maid sun halijdij. Vuossâmuš maailmsuáđi ääigi Agatha Christie poorgâi pyecceitipšon pyecceiviäsust, mut sun ij lijkkum paargon já aalgij porgâđ forgâ tastmaŋa apteekist, mast pargoäigi lâi uánihub já pälkki pyereeb. Apteekist sun oopâi ennuv miirhâin, moh lijjii tergâdis uaśist suu syelipoolisromanijn. Christie nieidâ Rosalind, perruu áinoo páárnáš, šoodâi ive 1919. Christie oonij huolâ perrustis ige jurdâččâm suu pargo kirječällen, veikkâ sun lâi kavnâm kuástideijee suu vuossâmuš syelipoolisromanân. Pargo. Agatha Christie suu nubbijn kálláin Max Mallowanin Christie vuossâmuš roomaan "The Mysterious Affair at Styles" (Styles mystilâš tábáhtus) almostui ive 1920, mut Christie lâi čáállám tom jo nelji ive tooleeb. Maainâs vuáđudui toos, maid kirječällee lâi oppâm miirhâin apteekist. Ton kirjeest lâi meiddei belgialâš syelipoolis Hercule Poirot, kiäst šoodâi ohtâ maailm pegâlsumosijn syelipoolisijn. Christie puáttee roomaan "The Secret Adversary" (Syeligâs vuástálistee) almostui kyehti ive maŋeláá, mut eskin Christie kuuđâd roomaan, "The Murder of Roger Ackroyd" (Roger Ackroyd morhe), mii almostui ive 1926, toovâi kirječällee pegâlmâssân. Kirje loppâčuávdus lii aaibâs sierânâs, já lohheeh sujâtteh kirječällee syelipooliskirjálâšvuođâ rehelâš speelâ njuolgâdusâi cuovkkiimist. Tast huolâhánnáá "Roger Ackroyd morhe" algâttij Christie pargo kolleääigi. Kirjeh. Agatha Christie čaalij 72 romanid. Syelipoolisromanijd sun čaalij suu uámi noomáin já rähisvuotromanijd noomáin Mary Westmacott. Käldeeh. Christie Christie Christie 
Agugliano. Agugliano lii kieldâ Italiast, Marche kuávlust. Aguglianost ääsih 4 792 olmožid. Ton vijdodâh lii 21,89 km², já alodâh 203 m. Agugliano naaburkieldah láá Ancona, Camerata Picena, Jesi já Polverigi. Käldeeh. Agugliano 
Ahujävri. Ahujävri (já) lii siijdâš Aanaar kieldâst. Ahujävri 
Akaa. Akaa () lii kaavpug Suomâst, Pirkanmaa eennâmkoddeest. Akaast ääsih 16 481 olmožid, já ton vijdodâh lii 314,38 km², mast 21,12 km² lii čääci. Akaa naaburkieldah láá Hämeenlinna, Lempäälä, Urjala, Valkeakoski já Vesilahti. Käldeeh. Akaa Akaa 
Alabama. Alabama lii Ovtâstumstaatâi uásistaatâ. Ton uáivikaavpug lii Montgomery já stuárráámuuh kaavpugeh láá Birmingham já Huntsville. Alabama uásistaatâst ääsih ohtsis suulân 4,9 miljovn olmožid (2020). 
Alajärvi. Alajärvi lii kaavpug Suomâst, Maadâ-Tavepoođâeennâm eennâmkoddeest. Alajärvist ääsih 9 492 olmožid, já ton vijdodâh lii 1 056,75 km², mast 47,92 km² lii čääci. Alajärvi naaburkieldah láá Alavus, Kuortane, Kyyjärvi, Lappajärvi, Lapua, Perho, Soini, Vimpeli já Ähtäri. Historjá. Alajärvi vuáđudui ive 1869, já tast šoodâi kaavpug ive 1986. Siijdah. Alakylä, Halla-aho, Hoisko, Huosianmaa, Höykkylä, Iiruu, Kaartunen, Karhula, Koivumäki, Kortekylä, Koskenvarsi, Kuolema, Levijoki, Luoma-aho, Myllykangas, Nälkämäki, Paalijärvi, Pekkola, Pihlajakangas, Pynttäri, Saukonkylä, Sissala, Teerineva, Uusikylä, Viinamäki já Ylikylä. Käldeeh. Alajärvi Alajärvi 
Alaska. Alaska lii Ovtâstumstaatâi uásistaatâ. Ton uáivikaavpug lii Juneau já stuárráámuuh kaavpugeh láá Anchorage já Fairbanks. Alaska uásistaatâst ääsih ohtsis suulân 734 000 olmožid (2020). Tot lii ässeelovo mield kuálmádin ucemus uásistaatâ. Ohtâgin uásistaatâ ij lah nuuvt häärviht aassum ko Alaska. 
Alavieska. Alavieska lii kieldâ Suomâst, Tave-Tavepoođâeennâm eennâmkoddeest. Alavieskast ääsih 2 522 olmožid, já ton vijdodâh lii 253,02 km², mast 1,61 km² lii čääci. Alavieska naaburkieldah láá Kalajoki, Merijärvi, Oulainen já Ylivieska. Historjá. Alavieska vuáđudui ive 1868. Ko Säämisuáti puállái ive 1944, te puoh Suomâ sämmiliih karttii vyelgiđ evakkon Ylivieska já Alavieska kuávloid. Siijdah. Alavieska, Eteläranta, Kähtävä, Somero, Taluskylä já Käännäkylä. Käldeeh. Alavieska 
Alavus. Alavus lii kaavpug Suomâst, Maadâ-Tavepoođâeennâm eennâmkoddeest. Alavusist ääsih 11 416 olmožid, já ton vijdodâh lii 1 151,46 km², mast 64,24 km² lii čääci. Alavus naaburkieldah láá Seinäjoki, Kuortane, Ähtäri, Virrat já Alajärvi. Historjá. Alavus vuáđudui ive 1865, já tast šoodâi kaavpug ive 1977. Käldeeh. Alavus Alavus 
Albania. Albania lii staatâ Euroopâst. Ton uáivikaavpug lii Tirana. 
Alda-nuorttâ. Alda-nuorttâ lii kuávlu Aasia já Afrik kuáhtámkuávlust, Euroop nuorttiibeln. Alda-nuortâ staatâin stuárráámus uási láá arabienâmeh pic Turkki, Israel, Kypros já Iran. Meid oskoldâh, islam ovtâstit Alda-nuortâ staatâid. Staatah. Motomin meid border Turkki rekinistoo Alda-nuortân. border Kypros kulá eennâmtieđâlávt Alda-nuortân, mutâ ton historjá já kulttuur láá stuárráámuld uásild kreikkalâš-turkkilâš. Tondiet tot rekinistoo histojálávt já kulttuurlávt Euroopân já Aasian. Stuárráámus uásild ohtâlâs kulttuur tet Alda-nuortân rekinistoo motomin meid ubâ Tave-Afrik ađai Maghreb enâmeh. Käldeeh. "Uásih taan artikkâlist láá jurgâlum suomâkielâg Wikipediast." 
Aleksandria. Aleksandria lii kaavpug Egyptist. Tot lii ässeelovo mield Egypti nubben stuárráámus kaavpug. Käldeeh. Aleksandria 
Alger. Alger (,) lii Algeria uáivikaavpug. Käldeeh. Alger Alger 
Algeria. Algeria, virgálávt Algeria demokraatlâš aalmugtäsiväldi, lii staatâ Afrikâst. Ton uáivikaavpug lii Alger. Algeria vijđodâh lii 2,4 miljovn km², já tobbeen ääsih suulân 41 miljovn olmožid. Virgáliih kielah Algeriast láá kyehti: arabiakielâ já berberkielâ. Toi lasseen ranskakielâ lii ennuv kiävtust. Staatâ stuárráámus oskoldâh lii islam. Historjá. Algeria lii ain lamaš kiäinu Euroop, Afrik já Alda-nuortâ koskâsii kaavpâšmist. Nuuvtpa Algeria aalmugist kávnojeh maaŋgah eres tuávááh. Vuosmuuh, kiäh Algeria kuávlun láá asâttum aassâđ, láá berbereh, mutâ 600-lovvoost arabih väldidii kuávlu. Ko 1500-lovvoost espanjaliih irâttii väldidiđ Algeria, te pottii Ottomaaneh algerialij išán, já nuuvt Algeriast šoodâi uási Ottomaan väldikode. Algeria saje lii kuittâg tommit vaigâd, ete tot ij lah kuássin lamaš älkkee haldâšiđ. Algeria viestârpele lâi eenâb ohtâvuođâst Marokkon já nuorttiipele Tunisian. Tobbeen assii meid tommit ennuv berberkielâ (teikâ tamazight) sárnooh, ete arabisaatio ij luhostum nuuvt älkkest ko maaŋgâin eres enâmijn Algeria nuorttiibeln. Ton tááhust 1800-lovo aalgâst Algeria ij meidgin lamaš nuuvt herkki ovdediđ politiiklâš nationalism ko ovdâmerkkân Tunisia. Ive 1830 Ranska väldidij uási Algeriast já haldâšij tom. 18 ihheed maŋeláá, ive 1848, Algeriast šoodâi Ranska eennâmkodde. Puoh aalgij ive 1827, ko Husayn Dey čooskij Ranska tallaa konsul Pierre Deval muáđoid kiärpášfááškuin, ko sunnust lâi vižže Ranska mävsihánnáá lemin veelgist Algerian. Siämmáá ive minister Ranskaast čaalij, ete Algeria väldidem išedičij adeliđ pargo Napoleon soođij veteraanáid. Nuuvtpa kulmâ ive maŋeláá aalgij paijeel čyeti-ive paje, ko Algeria lâi Ranska vääldi vyelni. Jiečânâsvuođâsuáti Ranska vuástá aalgij ive 1954. Ráávhusopâmuš šoodâi käävci ive maŋeláá, já nuuvtpa syeinimáánu 5. peeivi 1962 Algeria finnij jiečânâsvuođâs. Eennâmtiätu. Algeria lii vijđoduv mield Afrik stuárráámus staatâ, mutâ paijeel nelji viiđâduási tast kuleh Sahara ävđinenâmân. Ävđineennâm oovtâst Atlasvaarijn kulá maadâ-Algerian, kost šoŋŋâdâh lii kume já koške. Riddokuávlust, kost luáháh já váráduvah haldâšeh enâduv, šoŋŋâdâh lii koskâmerâšoŋŋâdâh. Algeria alemus saje lii Mont Tahat, mii paijaan 2918 meetter alodâhân, já ton čohe alne lii koskâttuvvâi muotâ. Várádâhkuávluin täälvih sättih-uv leđe hirmâd kolmâseh. Keessiv láá távjá piegah, main láá kume kovjâ já čunoi. Algeriast láá maaŋgah aalmuglâšmeecih, moin Tassili n’Ajjer lii Unesco maailmärbičuosâttâh. Unesco luvâttâlmist láá ohtsis čiččâm čuosâttâhhâd, moh láá algerialiih. Tuše kulmâ prooseent Algeria vijđoduvvâst heivee viljâlmân. Merhâšitteemuuh eennâmtuálu pyevtittâsah láá niisu, ohra, haavvâr, oliiveh, sitrusheđâlmeh já šivettijn kussâ já savzâ. Viehâdâh. Algeriast ääsih ohtsis paijeel 43,8 miljovn olmožid já mediaaniahe tobbeen lii 28,9 ihheed. Algeria olmoošloho šadda suulân 1,85 % jyehi ive. Tot lii kuittâg ohtâ maailm härvimusávt asâiduttum staatâin - oovtâ neljihâškilomeetter siste ääsih suulân tuše 15,9 olmožid. Kuittâg ton uáivikaavpugist Algerist ääsih ain oovtâ neljihâškilomeetter siste suulân 10 150 olmožid. Kulmâ niäljáduási algerialijn ääsih-uv kaavpugkuávluin. Eenâb ko kulmâ niäljáduási algerialijn láá etnisávt arabeh. Maaŋgâi madduuh láá kuittâg tovláin berberijn, moh láá talle tuše siävuttum Alda-nuortâ arabijguin, maadâeurooplijguin já Sahara máddáápiälái afriklijguin. Algeria stuárráámus kielâ lii arabiakielâ, mutâ berbereh sárnuh beberkielâ. Stuárráámus uási berberijn láá kuittâg kyevtkielâliih já mättih meid arabiakielâ. 99% algerialijn láá sunnimuslimeh. 
Almugijkoskâsâš komovuotâsajattâh. Almugijkoskâsâš komovuotâsajâttâh adai ISS (,) lii suullân jyelgipállukiedi stuárusâš satelliit, ive 2000 rääjist pisovávt almaidittum komovuotâsajattâh, mii jorá Eennâm pirrâ 368 km aloduvvâst 27 600 km tijmeliävttoin. Tot jorá Eennâmpáálu pirrâ pelnub tiijme kooskâi, 16 kerdid pirrâmpeeivist. Pirrâmpeeivist ISS jotá suullân siämmáá määđhi ko jis tot kirdáččij Enâmist Mánudâžân já maassâd. Taat sajattâh lii jotkâ Ovtâstumstaatâi Skylab- já Sovjetlito Mir- já Saljut-komovuotâsajattuvváid. Komovuotâsajattâh lii Kanada, Euroop, Jaapaan, Ruošâ já Brasilia komovuotâornijdumij sehe Ovtâstumstaatâi komovuotâhaldâttuv ohtsâšhaahâ. Puoh kirdemeh komovuotâsajattâhân, moh kevttih ryeššilâš rakkeet, páččojeh Baikonur kosmodromist Kazakstanist. Vuosmuu keerdi komovuotâsajattâhân paččui rakkeet Ovtâstumstaatâin Cape Canaveral pääččimkuávdáást ive 2020. Komovuotâsajattâh uáinoo päljis čolmijn Enâmân uánihâš puudâid, táválávt motomijd miinutijd häävild. 
Altidona. Altidona lii kieldâ Italiast, Marche kuávlust. Altidonast ääsih 3 540 olmožid. Ton vijdodâh lii 12,97 km², já alodâh 224 m. Altidona naaburkieldah láá Campofilone, Fermo, Lapedona já Pedaso. Käldeeh. Altidona 
Amanda Kernell. Amanda Kernell kuovâmáánust 2017, Göteborg Film Festivaalist Amanda Kernell (š. čohčâmáánu 9. peeivi 1986, Ume, Ruotâ) lii ruátálâš-sämmilâš stivrejeijee já kietâčällee. Suu enni lii ruátálâš já eeči sämmilâš. Kernell luuvâi čäällim čaittâlemlyevi já audiovisuaallâš media várás Biskops-Arnöst já juuđij meid Filmpool Nord kietâčäällimkuursâ. Elleekovestivrim sun luuvâi Tanskast Den Danske Filmskolest iivij 2009–2013. Suu peeggâlmumos elleekove lii Sameblod (2016), mii lii meid suu vuossâmuš kuhes elleekove. Käldeeh. Kernell Kernell Kernell 
Amanda Plummer. Amanda Plummer (š. njuhčâmáánu 23. peeivi 1957, New York, New York, Ovtâstumstaatah) lii ovtâstumstaatalâš čaittâleijee. Sun lii pegâlmâs suu teatterkarrieerist sehe elleekuuvijn Joe Versus the Volcano (1990), The Fisher King (1991), Pulp Fiction (1994) já The Hunger Games: Catching Fire (2013). Suu eeči lii kanadalâš čaittâleijee Christopher Plummer (š. 1929) já enni še lâi čaittâleijee, ovtâstumstaatalâš Tammy Grimes (1934–2016). Käldeeh. Plummer Plummer 
Amandola. Amandola lii kaavpug Italiast, Marche kuávlust. Amandolast ääsih 3 471 olmožid. Ton vijdodâh lii 69,50 km², já alodâh 500 m. Amandola naaburkieldah láá Comunanza, Gualdo, Monte San Martino, Montefalcone Appennino, Montefortino, Penna San Giovanni, Sarnano já Smerillo. Historjá. Amandolast šoodâi kaavpug ive 2017. Uáinámušah. Amandolast lii puáris kuávdáš, mon pirrâ láá uđđâsuboh uásih. Tobbeen lii meiddei muvrâ, mii lii šiev oornigist vala onnáá peeivi. Käldeeh. Amandola Amandola 
Amman. Amman lii Jordania stuárráámus kaavpug já uáivikaavpug. Amman Amman 
Amoc. Amoc ("Mikkâl Antti Morottaja" ađai "Kuobžâ-Saammâl Maati Mikkâl", š. juovlâmáánu 24. peeivi 1984, Aanaar, Suomâ) lii anarâš ráppájeijee. Nommâ Amoc puátá saanijn "Aanar Master of Ceremony" (Aanaar seremoniamiäštár). Amoc lii puáttám tobdosin tast, et sun ráppáá anarâškielân. Sun keikkaastâl tyelli tälli pirrâ Säämi já motomin meid Maadâ-Suomâst. Šaali (2006). Šaali lii Amoc vuossâmuš single, mii almostui juovlâmáánu 13. peeivi 2006. Tot kávnoo meid CD:st. Kaččâm (2007). Amoc vuossâmuš album Amok-kaččâm almostui kuovâmáánu 6. peeivi 2007. Skiäru pyevtittij Tuupa Records. Kiälláseh (2016). Taat lii single. Pittáást lii rahtum meiddei muusikvideo. Kuobârpoolvâ maŋa (2016). Kuobârpoolvâ maŋa lii single, mii almostui ive 2016 loopâ peln. Pittáást lává kyessilávlon Sofia Jannok já Niillas Holmberg. Käldeeh. Amoc 
Anarâškielâ. Anarâškielâ lii sämikielâ, mii kielâlávt lohhoo nuorttâkielâi nannaamjuávkun. Ton aldemuš suhâkielâ lii nuorttâlâškielâ. Anarâškielâst láá suulân 450 sárnod. Kuávlu. Anarâškielâ lii áinoo sämikielâ, mii sárnoo tuše Suomâst. Tom sárnuh ärbivuáválávt Aanaarjäävri pirrâsijn, já ei. täin soojijn: Njellim, Avveel, Menišjävri, Riemâšjuuhâ, Mosshâš, Aanaar markkân, Kaamâs, Ákšujävri, Čovčjävri, Ijjävri, Čevetjävri já Päärtih. Kuávlukielah. Anarâškielâ kuávlukielâid puáhtá jyehiđ kyevti juávkun: taavaapele kuávlukieláid (Pärttih, Čovčjävri jna.) já máddáápele kuávlukieláid (Njellim). Tuođâlávt sárnumkielâst láá stuorrâ iäruh meid ovtâskâs sárnoi kooskâst; iäruh láá sehe suujâtmist (kukkoduvvâin já vookaalnubástusâin) já sánáduvvâst. Persovnpronomineh. Anarâškielâst persovnpronominijn láá kulmâ lovo: oovtâloho, kyevtiloho já maaŋgâloho. Kieldimverbâ. Indikativ, konditional já potential 
Anarâškielâ pustaveh. Anarâškielâ kiävttá latinalâš pustavijd. Tego suomâkielân-uv meid anarâškielân láá lasettum puustaveh, moh iä läättinkielâst kavnuu. Anarâškielâ puustavoornig. Anarâškielâ puustavoornig lii "a â á ä b c č d đ e f g h i j k l m n ŋ o p r s š t u v y z ž". Tom láá Säämi kielâorgaaneh tuhhiittâm anarâškielân. Puustavoornig lâi ovdil 2014 váhá eresláván. Anarâskielâst lii kuittâg kevttum maaŋgâlágán puustavoornigeh, ovdâmerkkân Sammallahti-Morottaja Säämi-suomâ sänikirjeest puustavoornig lii "a â b c č d đ e f g h i j k l m n ŋ o p r s š t u v y z ž ä á" já Erkki Itkonen Inarilappisches Wörterbuch oornig lii "a á ä b c č ʒ ǯ d đ e æ f g h i j k l m n ŋ o p r s š z ž t u v y". 
Anarâškielâ servi. Anarâškielâ servi lii ive 1986 vuáđudum servi, mon toimâmpäikki lii Aanaar kieldâ, Laapi eennâmkoddeest. Seervi vuáđudemčuákkim tollui Avelist juovlâmáánu 4. peeivi Avveel-hooteel auditoriost. Seervi vuáđudemjesâneh lijjii Veikko Aikio, Ilmari Mattus já Matti Morottaja, kote väljejui seervi vuosmužžân saavâjođetteijen. Seervi ulmen lii ovdediđ já nonniđ anarâškielâ. Servi algâttij ive 1997 kielâpiervâltooimâ. Kielâpiervâl lii lasettâm anarâškielâ sárnoi, eromâšávt párnái já nuorâi, mere. Servi almostit Anarâš-loostâ já Loostâš-lostii. Tolebáá servi meid kuástidij Kierâš-loostâ. Palhâšume. Servi uážui tave-eennâmlâš Kollekielâ-palhâšume skammâmáánu 17. peeivi 2004. Liiŋkah. Anarâškielâ servi 
Anarâškielâ tivvoomohjelm. Anarâškielâ tivvoomohjelm lii Giellatekno huksim ohjelm, mii tivo sänifeeilâid. Tivvoomohjelm tuáimá nuuvt, et tot tuhhit puoh anarâškielâ morfologisii analysaattorist leijee saanijd já hilgo tagarijd saanijd, moh iä lah analysaattorist. Ko tivvoomohjelm kávná feeilâ, te tot fáálá vittâ iävtuttâs, maggaar olmâ čäällimhäämi puávtáččij leđe. Tivvoomohjelm tivo tuše čäällimfeeilâid, ađai tagarijd feeilâid, mast sääni čäällimhäämi lii noormâ vuástásâš. Čäällimfeeilâi juávkun kuleh meiddei časkemfeeilah, moh šaddeh ko čällee čáálá vahâgist mottoom sääni eresnáál ko lâi áigum. Tivvoomohjelm ij tivo nuuvt kočodum sänifeeilâid já syntaksfeeilâid. Sänifeeilah láá tagareh feeilah, moh šaddeh ko sääni lii kielâ ráhtus vuástásâš tâi eres kielâkevtteeh iä tuubdâ tom. Syntaksfeeilah láá tagareh feeilah, moh šaddeh ko čällee ij haaldâš kielâ syntaks. Syntaksfeeilah láá táváliih talle ko suomâkielâ interferens vaaikut čällee kielân (om. nominatiivobjekt teikkâ partitiivsubjekt keežild). Čäällimfeeilâid puáhtá jyehiđ kyevti váldujuávkun: feiláid, moh pyevtitteh ij-tuođâlii sääni já feiláid, moh pyevtitteh tuođâlii sääni. Ij-tuođâliih säänih iä lah säänih. Tuođâliih säänih láá säänih, mut feilâ šadda puástu ohtâvuođâ keežild. Tivvoomohjelm hilgo tuše ij-tuođâlijd saanijd. Ij-tuođâliih feeilah láá ovdâmerkkân: sujâttemfeeilah, sänirähtimfeeilah, fonologiliih feeilah, puállupevdifeeilah já časkemfeeilah. Motomin sáttá leđe vaigâd tiettiđ, mon juávkun mottoom feilâ kulá. Ovdâmerkkân lii-uv “uázzuv” časkemfeilâ, puállupevdifeilâ teikkâ fonologisâš feilâ? Puoh kulmâ muulsâiävtu láá máhđuliih. Jyehi sänihäämi lii tivvoomohjelm mield jo-uv čallum puástud (“positiivlâš””) teikâ olmânáál (“negatiivlâš”“negatiivlâš”). Ko positiivlâš sääni lii evaluistee mielâst čallum puástud, sääni lii tuotâ positiivlâš, já ko positiivlâš sääni lii evaluistee mielâst čallum olmânáál, sääni lii epituotâ positiivlâš. Epituotâ negatiivlâš lii čäällimfeilâ, mon ohjelm ij lah kavnâm. Tieđâlii artikkâl várás láá analysistum tivvoomohjelmáin käävci tekstâd, maid lává čáállám kyehti čällee. Nubbe čällest lii oppâm kielâ kielâpiervâlist já nubbe rävisolmožin. Evaluistem čáittá, et čäällimfeeilâin 68,9 % láá ij-tuođâliih säänih já 31,1 % láá tuođâliih säänih. Tivvoomohjelm ij paste merkkiđ teikkâ iävtuttiđ čuávdus feiláid, moh láá tuođâliih säänih. Nubij sanijgijn tot ij iššeed čällee ollágin suullân jyehi kuálmádáin feiláin, maid sun taha. Evaluistem čáittá meddei, et puoh saanijn 95,3 % láá tuotâ negatiivliih já 2,7 % láá tuotâ positiivliih – ohtsis 98,0 %. Taat meerhâš, et tivvoomohjelm já evaluistee lává 98,0 %:st tábáhtusâin oovtâ uáivilist. Suulân 1,8 % láá epituotâ positiivliih (tivvoomohjelm mielâst sääni ij lah čallum olmânáál, mut evaluistee tuhhit sääni) já 0,1 % láá epituotâ negatiivliih (čäällimfeilah, maid tivvoomohjelm ij lah kavnâm). Ohtân tivvoomohjelm hástun lii kielâlâš variaatio. Ovdâmerkkân tijme-sääni: ti’jme ~ tiijme (ol. gen.) já tijmeest ~ tiijmest (ol. lok.). Tivvoomohjelm kolgâččij tuhhiittiđ puoh tágárijd haamijd, mut tot hilgo stuorrâ uási maajeeb variaatioin (ij kuittâg puoh; tot tuhhit ovdâmerkkân häämi “piivdost”). 
Ancona. Ancona lii kaavpug Italiast, Marche kuávlust. Anconast ääsih 100 305 olmožid. Ton vijdodâh lii 124,84 km², já alodâh 16 m. Ancona naaburkieldah láá Agugliano, Camerano, Camerata Picena, Falconara Marittima, Offagna, Osimo, Polverigi já Sirolo. Historjá. Anconast šoodâi kaavpug ive 1357. Käldeeh. Ancona Ancona 
Ancona eennâmkode kieldah. Ancona eennâmkoddeest láá 47 kieldâd. Käldeeh. * 
Andorra. Andorra lii staatâ Euroopâst. Ton uáivikaavpug lii Andorra la Vella (jurg. Puáris Andorra). Kieldah. Andorrast láá 7 kieldâd: Andorra la Vella, Canillo, Encamp, Escaldes-Engordany, La Massana, Ordino já Sant Julià de Lòria. 
Andorra la Vella. Andorra la Vella lii Andorra uáivikaavpug já ohtâ staatâ kieldâin. Andorra la Vellast ääsih 22 440 olmožid. Ton vijdodâh lii 30 km², já alodâh 1 022 m. Käldeeh. Andorra la Vella Andorra la Vella 
Angola. Angola, virgálávt Angola täsiväldi (portugalkielân "República de Angola") lii staatâ Afrikâst. Ton uáivikaavpug lii Luanda. Angola virgálâš kielâ lii portugalkielâ, mutâ ton lasseen sárnuh ovdâmerkkân kongokielâ, kimbundukielâ já umbundukielâ. Angolast ääsih paijeel 32 miljovn olmožid, kiäin stuárráámus uási láá ristâliih: jo-uv katoliliih (41%) teikkâ protestantliih (38%). Angola ránnjástaatah láá tavveen Kongo täsiväldi já Kongo demokraatlâš täsiväldi, nuorttân Sambia já mäddin Namibia. Historjá. Stuárráámuu uásist angolalijn láá madduuh eennâmtuálu kulttuurijn, moh asâiduttii Angolan suulân 1000-500 oKr. Oskoh, ete taah ulmuuh sarnuu tovláá versio kielâin, maid Angolast tääl sárnuh. 800-lovo rääjist Angola taveuásih kullii stuorrâ kunâgâskuddijd. Ko portugalliih 1400-lovo aalgâst pottii, te sij algii tállân ráđádâllâđ eres hiäimuigijn. Čuávuvái muáddi čyeđe ive ääigi Angolast vuobdui paijeel 4 miljovn uárjid Tave-Amerikân. Portugal haldâšij Angola rähtimáin kävppisopâmušâid eres hiäimuigijn, mutâ ubbân sij finnii Angola vääldi vuálá esken 1900-lovo aalgâst. Ive 1951 tot labdasui Portugal eennâmkoodán. Kuittâg 1960-lovvoost maaŋgah stuimejuávhuh tuáruškuottii jiečânâsvuođâ peeleest, já skammâmáánu 11. peeivi 1975 Angola finnij jiečânâsvuođâs. 
Anna Morottaja. Konsertist láávdást Kuobžâ-Piäká Ánná Helsigist ive 2019 Kuobžâ-Piäká Ánná teikâ Anna Margareeta Morottaja (š. 1969) lii anarâš máttáátteijee, livđojeijee, jyeigee, lávloo já musikkár. Sun lii šoddâm tobdosin anarâšâi livđe-muusikärbivyevi iälláátteijen. Keejâ meid. Morottaja Morottaja 
Anni Sarre. Anni Sarre lii anarâš kirječällee, tivtâsteijee já máálájeijee. Sun lii vuálgus Väävli siijdâst, mii lii Aanaarjäävri riddoost suulân 40 km keččin Aanaar markkânist. Suu peerâ lâi anarâš, já anarâškielâ lii suu eenikielâ. Sarrest ij lah čällee akateemisâš škovlim. Sun lii taggaar čällee, kii čáálá puđâldâssân já kiän motivaation lii eromâšávt ilo čäälliđ jieijâs feerimijn já huámmášuumijn. Sarre ij lah tuše čällee já parga meiddei eres taaiđâsuorgijn – tegu maaŋgah eres-uv algâaalmugčälleeh. Sun lii ovdâmerkkân máálájeijee-uv. Spejâlistem – Heijastus. Sarre čaalij “Spejâlistem – Heijastus” -tihtâkirje, mii almostui ive 2014 já siskeeld suulân 75 tihtâd. Sun čaalij tiivtâid vistig suomâkielân já talle sun jurgâlij taid anarâškielân. Tiivtâi paječalluuh láá kiddâ tast, mii lii jieškote-uv tiivtâst kieđâvuššum fáddá. Kirjeest láá meiddei motomeh čallee jieijâs sárgum koveh. Tiivtâi celkkuuh láá táválávt uánihááh, já tain lii uáli täsivis rytmâ. Tiivtah láá masa ain juohhum verstáid, já jyehi verstâ siskeeld muáddi raddalâs (táválávt 3–6 raddalâs, mut motomin váhá eenâb-uv). Tiivtâin lii tyellitälli loppâčuojânâs, mut ij kuittâgin hirmâd távjá. Algâčuojânâsah iä lah. Tiivtah láá čallum uáli älkkees já čielgâ almoskieláin, iäge lah kevttum tagareh symboleh, viärdádâsah teikâ čujottâsah, moh tovâččii vädisin teevstâ iberdem. Motomin iäluttemes tiiŋgah láá personifisistum. Ovdâmerkkân “Uđđâivemáánu” -nommâsii tiivtâst puolâš aktivlávt cipco suormâid já muáđuid. Njálmálii ärbivyevi já sämmilii kulttuur elementeh láá kevttum tuše váhá. Ovdâmerkkân “Ovdâšeh” -nommâsii tiivtâst láá kovvejum sämmilij ärbivuáváliih oskomušah luudijn. Tiivtah adeleh kove syemmilâš-sämmilii nisonist, kii ij lah innig nuorâ já muštâl jyehipiäiválii eellimstis Anarist jieijâs vuolgâsoojijn. Fáádái já teemai vuáđuld tiivtah láá čallum kuhes paje ääigi 1990- já 2000-lovoin. Stuárráámus uási tiivtâin muštâleh Säämi luándust, iveaaigijn, ellein já luudijn sehe eres-uv imâšlijn, ilolijn já esteetlijn feeriimijn. Motomin tiivtâi teemast šadda tuođâlub, já čällee kieđâvuš jieškote-uvlágán äigikyevdilis aašijd tegu läämi já euron sirdâšum. Motomeh tiivtah čujotteh ristâooskon sehe čällee persovnlii ooskon já luáttámušân Imelân. Maaŋgâin tiivtâin lii fáárust humoristlâš já keppâ kuvvim jyehipiäiválijn feeriimijn. Humoristlâš tihtâ lii ovdâmerkkân “Čuoškâ” -nommâsii tihtâ, mast čuoškâ eellim nohá ko tot kirdá njuolgist Raid-miärkán. “Puástu pismâr” -nommâsâš tihtâ-uv lii humoristlâš. Tyellitälli čällee čáálá meiddei jieijâs tobdoin já paloin – ovdâmerkkân “Jäämmim” já “Palo” -nommâsijn tiivtâin. Käldeeh. Sarre Sarre 
Antananarivo. Antananarivo lii Madagaskar stuárráámus kaavpug já uáivikaavpug. Antananarivo Antananarivo 
Antigua já Barbuda. thumb Antigua já Barbuda lii staatâ Karibiast. Ton uáivikaavpug lii St. John's. Käldeeh. Antigua já Barbuda 
Anu Avaskari. Anu Aino-Sisko Maarit Avaskari (oovdiš Anu Aino-Sisko Maarit Pietikäinen) lii anarâš säämipolitijkkár, kii áásá Avelist. Sun kulá Aikio-suuhân. Avaskari lâi Suomâ sämitige jeessân iivij 2003–2007. Sun väljejui meid sämitige vaaljâin 2007 sämitige airâsin ivvijd 2008–2011. Sun lâi kuálmád keerdi iävtukkâssân Suomâ Sämitige vaaljâin 2011 já väljejui vaaljâpajan 2012–2015. Käldeeh. Avaskari 
Apecchio. Apecchio lii kieldâ Italiast, Marche kuávlust. Apecchiost ääsih 1 784 olmožid. Ton vijdodâh lii 103,11 km², já alodâh 493 m. Apecchio naaburkieldah láá Cagli, Città di Castello, Mercatello sul Metauro, Pietralunga, Piobbico, Sant'Angelo in Vado já Urbania. Käldeeh. Apecchio 
Apiro. Apiro lii kieldâ Italiast, Marche kuávlust. Apirost ääsih 2 153 olmožid. Ton vijdodâh lii 53,78 km², já alodâh 516 m. Apiro naaburkieldah láá Cingoli, Cupramontana, Matelica, Poggio San Vicino, San Severino Marche, Serra San Quirico já Staffolo. Uáinámušah. Apirost lii puáris kuávdáš, mon pirrâ láá uđđâsuboh uásih. Puáris kuávdáá tehálumos tori lii "Piazza Baldini", kost lii kieldâtáálu. Kuhes historjá čuávumuššân puáris kuávdáást láá ennuv historjáliih rakânâsah, tegu "Collegiata di Sant'Urbano" -kirkko, mii lii "Piazza Baldini" -torist. Apirost lii meiddei muvrâ puáris kuávdáá pirrâ. Muvrâ lii šiev oornigist vala onnáá peeivi. Käldeeh. Apiro 
Apollo-komovuotâskijppâ. Apollo-komovuotâskijppâ lii ameriklâš komovuotâskiijpâ, mii kevttui NASA mánudâšohjelmist ivij 1967–1973. Apollo-mánudâšohjelm rakettin kevttui Saturn V -rakkeet, mii lâi 110 meetterid kukke. Rakettist vyelemužžân lijjii vittâ vuáimálii F1A-moottor, moh cokkiittuvvojii rakkeet pääččim ohtâvuođâst já moh uigii rakkeet pajas áimoid já komovuotân. F1A-moottorij paajaabeln lâi rakkeet vuosmuš puddâ. Ton paajaabeln lâi nubbe puddâ já ton paajaabeln kuálmád puddâ. Kuálmád puudâ paajaabeln rakettist lâi lâi mánudâšmooduul, main astronautijn kyevtis (mánudâšmääđhi komendeijee já mánudâšmooduul kirdee) kirdijn já siäivoin Mánudáá asan. Mánudâšmodulist lijjii kyehti uási. Tain vyeleeb uási paasij Mánudáá asan Mánudáást vyelgidijn já paajeeb uási kiirdij Mánudáá aaseest maassâd stivrimmodulân. Ko mánudâšmooduul lâi porgâm pargoos, tot kočâttui meddâl tállân ton maŋa ko astronautkyevtis láin maccâm stivrimmodulân Mánudáást väzzim maŋa. Mánudâšmooduul paajaabeln lâi huolâttâsmooduul, mast lijjii vuárhást määđhi ääigi taarbâšliih piergâseh. Huolâttâsmooduul lâi fáárust ubâ mánudâšmääđhist, já tot kočâttui meddâl eskin Eennâm asan maccâm ohtâvuođâst. Rakkeet pajemuu uásist lâi stivrimmooduul, kost astronauteh urruu Mánudâžân kirdedijn. Tobbeen lâi saje kuulmâ astronautân: komendeijei (CMM), mánudâšmooduul kirdei (LMP) já stivrimmooduul kirdei (CMP). 
Appignano. Appignano lii kieldâ Italiast, Marche kuávlust. Appignanost ääsih 4 125 olmožid. Ton vijdodâh lii 22,67 km², já alodâh 199 m. Appignano naaburkieldah láá Cingoli, Filottrano, Macerata, Montecassiano, Montefano já Treia. Käldeeh. Appignano 
Arabiakielâ. Arabiakielâ (arabian اَلْعَرَبِيَّةُ‎ "al-ʿarabiyyah") lii afroaasialâš kielâ, mon sárnuh eenikiellân paijeel 300 miljovn olmožid. Tot lii ohtâ maailm enâmustáá sarnum kielâin. Arabia lii vijđáht kiävtust Alda-nuortâst, Arabia njargâenâmist já Tave-Afrikâst. Eenikielâlij lasseen paijeel miljard olmožid mättih arabia, ko tot lii islam pase kielâ. 
Aragoniakielâ. Aragoniakielâ (arag. "aragonés") kulá indoeurooplij kielâi romaanlâš kielâjuávkun. Tom sárnuh Espanjast, Aragonia jiešhaldâšemkuávlust. Aragoniakielâ 
Arcevia. Arcevia lii kieldâ Italiast, Marche kuávlust. Arceviast ääsih 4 332 olmožid. Ton vijdodâh lii 128,33 km², já alodâh 535 m. Arcevia naaburkieldah láá Barbara, Castelleone di Suasa, Genga, Mergo, Montecarotto, Pergola, Rosora, San Lorenzo in Campo, Sassoferrato, Serra de' Conti já Serra San Quirico. Käldeeh. Arcevia 
Argentiina. thumb Argentiina lii staatâ Maadâ-Amerikâst. Ton uáivikaavpug lii Buenos Aires. 
Arizona. Arizona lii Ovtâstumstaatâi uásistaatâ. Ton uáivikaavpug lii Phoenix já tot lii meid stuárráámus kaavpug. Tom maŋa stuárráámuuh kaavpugeh Arizonast láá Tucson já Mesa. Arizona uásistaatâst ääsih ohtsis suulân 7,4 miljovn olmožid (2020). 
Arkansas. Arkansas lii Ovtâstumstaatâi uásistaatâ. Ton uáivikaavpug já stuárráámus kaavpug lii Little Rock. Arkansas lii Ovtâstumstaatâi maadâuásist alda Mississippijuuvâ. Viehâdâh. Arkansas uásistaatâst ääsih ohtsis suulân 3 miljovn olmožid (2020). 77% Arkansas ässein láá vielgisliškeulmuuh. 
Arkaŋŋel. Arkaŋŋel () lii kaavpug Ruošâst. 
Armenia. thumb thumb Armenia lii staatâ. Ton uáivikaavpug lii Jerevan. Eennâmtieđâlávt Armenia lii Aasiast, mut kulttuurlávt já historjálávt tot kulá Euroopân. 
Asikkala. Asikkala lii kieldâ Suomâst, Päijät-Häme eennâmkoddeest. Asikkalast ääsih 8 046 olmožid, já ton vijdodâh lii 755,55 km², mast 192,25 km² lii čääci. Asikkala naaburkieldah láá Heinola, Hollola, Hämeenlinna, Lahti, Padasjoki já Sysmä. Siijdah. Anianpelto, Asikkala sijdâ, Hillilä, Iso-Äiniö, Joenniemi, Kalkkinen, Keltaniemi, Kopsuo, Kurhila, Muikkula, Myllykselä, Paakkola, Pulkkila, Pätiälä, Reivilä, Riihilahti, Salo, Särkijärvi, Urajärvi, Vehkoo, Vesivehmaa, Viitaila, Vähimaa já Vähä-Äiniö. Käldeeh. Asikkala 
Askola. Askola lii kieldâ Suomâst, Uđđâeennâm eennâmkoddeest. Askolast ääsih 4 941 olmožid, já ton vijdodâh lii 218,03 km², mast 5,61 km² lii čääci. Askola naaburkieldah láá Myrskylä, Mäntsälä, Pornainen, Porvoo já Pukkila. Siijdah. Askola markkân, Huuvari, Juornaankylä, Korttia, Monninkylä, Nalkkila, Nieto, Puharonkimaa, Särkijärvi, Tiilää, Vahijärvi já Vakkola. Käldeeh. Askola 
Asmara. Asmara lii Eritrea stuárráámus kaavpug já uáivikaavpug. Asmara Asmara 
Astrahan. Astrahan () lii kaavpug Ruošâst. 
Atlant väldimeerâ. Atlant väldimeerâ ađai Atlant lii maailm nubben stuárráámus väldimeerâ Kuálhismeerâ maŋa. Ton nuorttiibeln láá Euroop já Afrik já viestârbeln Tave- já Maadâ-Amerik. Ton vijđodâh lii paijeel 41 miljovn km². Atlant lii lamaš tehálâš kiäinu kaavpâšmân já maađhâšmân jo čuođijd iivijd. 
Atlanta. thumb Atlanta lii Georgia uásistaatâ uáivikaavpug já stuárráámus kaavpug. Tobbeen ääsih ohtsis suulân 523 000 olmožid. 
Auckland. Auckland (maorin "Tāmaki-makau-rau") lii Uđđâ Seeland stuárráámus kaavpug. Auckland 
Audrey Hepburn. Audrey Hepburn (olmâ nommâ Audrey Kathleen Ruston;) lâi eŋlandlâš čaittâleijee já malli. American Film Institute nomâttij suu ive 1999 ihečyeđe kuálmádin merhâšitteemus nissoončaittâleijen tállân Katharine Hepburn já Bette Davis maŋa. Hepburn lâi piivnoh já adelij ereslágán nissoonvuođâ maali. Suu kovvejeh meid stijlâikonin já inspiraation maŋgáid nisonáid. Eellim. Hepburn šoodâi Brysselist eŋglandlâš diplomaatân já hollandlâš herttuatarân ive 1929. Suu eellim masa jooskâi ovdilgo kiergânij tuođâi älgiđgin, ko Hepburn umogâžžân puosâškuođij soinâttâhân nuuvt ete suu váimu-uv orostij. Ennis, Ella van Heemstra, luhostui kuittâg iällááttiđ nieidii. Hepburn juuđij škoovlâid Eŋlandist, mutâ varrij enijnis Vuáládâhenâmáid ive 1939 já aasâi pärnivuođâs tobbeen natsihaldâšem Hollandist. Eeči lâi kuáđđám perruu jo muáddi ive ovdeláá, já Hepburn lii maŋeláá muštâlâm, maht eejis vyelgim vaiguttij Hepburn elimân kuhháá. Karrieer. Hepburn varrij Lontoon ko sun lâi 20-ihásâš, naharin šoddâđ baaleettánssájeijen, mutâ rotoi lonottij čaittâlmân. Sun čaittâlij maaŋgâin uálgiroolâin brittilâš pyevtittâsâin, ovdilgo teeivâi ranskalâš čällee Colette Monte Carlost ive 1951. Colette lijkkuustui Hepburnân já smietâi, ete sun ličij tievâslâš suu Broadway čaaitâlm Gigi uáiviroolân. Tast maŋa Hepburn finnij-uv roolâid jo Hollywood elleekuuvijn. Suu vuosmuš stuorrâ roolâ lâi elleekooveest Roman Holiday ive 1953, mast sun finnij pyeremuu nissoonuáiviroolâ Oscar-palhâšume-uv ive 1954. Persovnlâš eellim. Hepburn lâi kuohtii näimilittoost. Vuosmuš käälis lâi Mel Ferrer, kiäin sun naajâi ive 1954. Suoi iäránáin ive 1968. Nubbe lâi Andrea Dotti, kiäin sun lâi oovtâst iivij 1969–1982. Hepburnist lii kuohtuin näimilittoin ohtâ kandâ, Mel Ferreráin Sean-nommâsâš já Andrea Dottijn Luca. Hepburn jaamij purâstaavdân ive 1993. Käldeeh. Hepburn Hepburn Hepburn 
Austin. Austin lii Texas uásistaatâ uáivikaavpug. Tot lii ässeelovo mield Texas niäljádin stuárráámus kaavpug. Austinist ääsih ohtsis suulân 988 000 olmožid. Austin lii puoh Ovtâstumstaatâi uásistaatâi uáivikaavpugijn nubben stuárráámus ässeelovo mield. 
Australia. thumb Australia lii staatâ Oseaniast. Ton uáivikaavpug lii Canberra. 
Avveel. Avveel (, já) lii sijdâ Suomâst, Aanaar kieldâst. Ive 2018 loopâst Avelist lijjii 3 034 ässed. Avveel lii Aanaar kieldâ stuárráámus čuákkipäikki já kávpálávt virkkuus sijdâ, kost kávnojeh puoh tarbâšliih palvâlusah já áinoošlajâsâš luándu. Siijdâ čoođâ kolgá Avveeljuuhâ, mii lii kuálásteijei já kárbáinjottei paradiis. Avveeljuuvâst piäsá kárbáin meiddei Aanaarjáávrán. Siijdâ kuávdáást lii mučis já stuorrâ vuoijâmriddo, kost keessiv lii máhđulâš vuoijâđ já spellâđ tuáškumpáálu. Tälviv ulmuuh pyehtih vyeijiđ moottorkiälháin, ko siijdâst já ton aldasijn láá ennuv moottorkiälkkákiäinuh. Historjá. Avveel stuárui jotelávt 1880-lovo loppâbeln, ko Avveeljuuvâst já ton pirrâsijn kavnui kolle. Avveel luvâttâh. Avelist lii luvâttâh, mii palvâl Aanaar kieldâ škovlimtáárbuid. Avveel luvâttâh lii puáttám tobdosin tast, et tot fáálá viijđes kielâvaljimmáhđulâšvuođâid. Tobbeen puáhtá luuhâđ anarâškielâ sehe eenikiellân já vieres kiellân. Virgálávt anarâškielâ máttááttâs aalgij ive 1994. Käldeeh. Avveel 
Avveeljuuhâ. Avveeljuuhâ lii Suomâ lovádin kuhemus juuhâ Aanaar kieldâst. Ton kukkodâh lii 180 km já kulgâmvijđodâh 3 884 km2. Avveeljuuhâ álgá Korsatuoddârist Aanaar, Iänuduv já Kittâl kieldâi raajijn já kolgá Lemmee aalmuglâšmeeci, Pänituoddâr meccikuávlu sehe Avveel peht Aanaarjáávrán. Avveeljuuhâ sijđojuuvah láá Riemnjisjuuhâ, Tolosjuuhâ já Čuđejuuhâ. Avveeljuuhâ lii tubdum "kollejuuhhân". Avveeljuuvâ kolle-enâmijd kaavnâi virgálávt seenaat vuolgâttem tutkâmjuávkku čohčâmáánust 1868. Avveeljuuvâ sijđojuuvah láá vala-uv merhâšittee kolletoidemsajeh Laapist Lemmee lasseen. Avveeljuuhâ almosumoseh kyeleh láá suávvil, kuávžur, šapšâ já puško. Käldeeh. Avveeljuuhâ 
Azerbaidžan. thumb thumb Azerbaidžan lii staatâ Euroopâst já Aasiast. Ton uáivikaavpug lii Baku. 
Aŋŋel. Aŋŋel (já) lii siijdâš Aanaar kieldâst. Aŋŋel 
B. B lii läättinlâš puustavoornig nubbe puustav. Anarâškiel puustavoornigist tot lii viiđâd puustav. 
Bagdad. Bagdad lii Irak stuárráámus kaavpug já uáivikaavpug. Bagdad Bagdad 
Bahama. thumb Bahama lii staatâ Karibiast. Ton uáivikaavpug lii Nassau. 
Bahrain. thumb Bahrain lii staatâ Aasiast. Ton uáivikaavpug lii Manama. 
Balzers. Balzers lii kieldâ Liechtensteinist. Balzersist ääsih 4 590 olmožid. Ton vijdodâh lii 19,73 km², já alodâh 477 m. Käldeeh. Balzers 
Bamako. Bamako (bambarakielân: ߓߊߡߊߞߐ, "Bàmakɔ̌") lii Mali uáivikaavpug já ässeelohhoos mield meid ton stuárráámus kaavpug. Bamako Bamako 
Bangladesh. thumb Bangladesh lii staatâ Aasiast. Ton uáivikaavpug lii Dhaka. 
Bangui. Banjul lii Koskâ-Afrik täsivääldi stuárráámus kaavpug já uáivikaavpug. Tot lii Oubangui-juuvâ riddoost, Kongo demokraatlâš täsivääldi rääji paaldâst. Bangui Bangui 
Banjul. Banjul lii Gambia uáivikaavpug. Veikkâ Banjul kaavpug ij lah ko staatâ niäljádin stuárráámus kaavpug, ton metropolkuávlu lii stuárráámus sehe ässeelovo já ässeesaahâdvuođâ mield. Banjul Banjul 
Barack Obama. Ovtâstumstaatâi 44. president Barack Obama Barack Hussein Obama II (š. porgemáánu 4. peeivi 1961, Honolulu, Havaiji, Ovtâstumstaatah) lii ovtâstumstaatâlâš politijkkár. Sun lâi Ovtâstumstaatâi 44. president kyevti paje verd iivij 2009–2017 koskâsii ääigi. Ive 2009 Obama finnij Nobel-ráávhupalhâšume. Ovtâstumstaatâi demokraatlâš piäládâhân kulloo Obama lâi ive 2008 vaaljâin Ovtâstumstaatâi vuossâmuš čappâd, kii lâi uáivipiäláduv presidentiävtukkâs, já vuossâmuš čappâd, kii šoodâi Ovtâstumstaatâi presidentin. Sun lii meid vuossâmuš nannaam-Ovtâstumstaatâi ulguubeln šoddâm president. Ovdil Obama Ovtâstumstaatâi presidentin lâi George W. Bush já Obama maŋa Donald Trump. Obama Obama Obama 
Barbados. thumb Barbados lii staatâ Karibiast. Ton uáivikaavpug lii Bridgetown. 
Barbara. Barbara lii kieldâ Italiast, Marche kuávlust. Barbarast ääsih 1 307 olmožid. Ton vijdodâh lii 11,04 km², já alodâh 219 m. Barbara naaburkieldah láá Arcevia, Castelleone di Suasa, Corinaldo, Ostra Vetere já Serra de' Conti. Käldeeh. Barbara 
Basel. Basel lii kaavpug Sveeicist, Basel-Stadt kantonist. Baselist ääsih 172 258 olmožid. Ton vijdodâh lii 36,95 km², já alodâh 260 m. Käldeeh. Basel Basel 
Beirut. Beirut lii Libanon stuárráámus kaavpug já uáivikaavpug. Beirut Beirut 
Belforte all'Isauro. Belforte all'Isauro lii kieldâ Italiast, Marche kuávlust. Belforte all'Isaurost ääsih 740 olmožid. Ton vijdodâh lii 12,29 km², já alodâh 344 m. Belforte all'Isauro naaburkieldah láá Carpegna, Piandimeleto, Sant'Angelo in Vado já Sestino. Käldeeh. Belforte all'Isauro 
Belforte del Chienti. Belforte del Chienti lii kieldâ Italiast, Marche kuávlust. Belforte del Chientist ääsih 1 859 olmožid. Ton vijdodâh lii 16,05 km², já alodâh 347 m. Belforte del Chienti naaburkieldah láá Caldarola, Camporotondo di Fiastrone, Serrapetrona já Tolentino. Käldeeh. Belforte del Chienti 
Belgia. Belgia lii staatâ Euroopâst. Ton uáivikaavpug já stuárráámus kaavpug lii Bryssel. Eennâmtiätu. Belgia vijđodâh lii 30 689 km². Tast lii Tavemeerâ rido ohtsis 66 km. Mäddin lii Ardennij várádâh, mii lii várádâhkuávlu, kost láá ennuv vyevdih. Historjá. Belgia kuávlu ässeeh láá mainâšum vuosmuu keerdi ive 56 oKr. Julius Caesar kirjeest, mii muštâl Gallia suáđist. Tast iättoo, ete belgae-hiäimuh láá ruokkâdumoseh puoh gallijn. Kuávlujuáhu. Belgia juáhhoo kuulmâ kuávlun (,): Brysselân, Flanderân já Vallonian. Flander já Vallonia kuohtuuh juáhhojeh vala viiđâ provinsân ađai eennâmkoodán (,), já toh vala 43 arrondissementân. Kielah. Belgiast láá kulmâ virgálii kielâ: hollandkielâ, ranskakielâ já saksakielâ. Juáhháást lii haaldâtlávt jiečânâs kielâsiärvus status. Kyevtikielâg Brysselist stuárráámus uási ulmuin láá ranskakielâliih. Stuárráámus uási hollandkielâlâžân rekinistum belgialijn sárnu flaamikielâ. Belgia ranskakielâ iärrán Ranska ranskakielâst tuše motomij páihálij saanij já eđâlduvâi uásild, motomijn kuávluin meiddei jienâdem lii ereslágán. Stuárráámuuh kaavpugeh. Kaavpug ässeeloho já kuávlu taavgij siste. Kirjálâšvuotâ. Belgia lii šoddâm tobdosin eres ráiđukovesárgoin já ovdâmerkkân tagareh noomah ko Hergé (Tintti), Morris (Lucky Luke) já Peyo (Smurffih) láá belgialiih. Kovetaaidâ. Surrealistlâš máálájeijee René Magritte lâi vuálgus Belgiast. Käldeeh. "Uási taan siijđost lii jurgâlum suomâkielâg Wikipediast" 
Belize. thumb Belize lii staatâ Koskâ-Amerikâst. Ton uáivikaavpug lii Belmopan. Tot huksejui tast maŋa ko hurrikaan tuššâdij oovdiš uáivikaavpug, Belize City, ive 1961. Belize iärrán kuávlu eres enâmijn toin, ete ton virgálâš kielâ lii eŋgâlâskielâ. Belize lâi Britannia kolonialismkuávlu já ton nommân lâi "Brittilâš Honduras". Čohčâmáánust 1981 Belize finnij jiečânâsvuođâs, mutâ lii kuittâg Commonwealth jeessân. Eennâmtieđâ. Belize ránnjáenâmeh láá Meksiko já Guatemala. Ton nuorttiirääji lii Karibiameerâ riddo. Riddokuávlu lii ohtsis 280 kilomeetter kukke. Belize maadâuásist láá Mayaväärih já tavveen lii enâmustáá vyelieennâm. 
Belmonte Piceno. Belmonte Piceno lii kieldâ Italiast, Marche kuávlust. Belmonte Picenost ääsih 615 olmožid. Ton vijdodâh lii 10,53 km², já alodâh 312 m. Belmonte Piceno naaburkieldah láá Falerone, Fermo, Grottazzolina, Monsampietro Morico, Montegiorgio, Monteleone di Fermo, Montottone, Servigliano. Käldeeh. Belmonte Piceno 
Belvedere Ostrense. Belvedere Ostrense lii kieldâ Italiast, Marche kuávlust. Belvedere Ostrensest ääsih 2 145 olmožid. Ton vijdodâh lii 29,45 km², já alodâh 251 m. Belvedere Ostrense naaburkieldah láá Catselplanio, Maiolati Spontini, Montecarotto, Morro d'Alba, Ostra, Poggio San Marcello, San Marcello já Senigallia. Käldeeh. Belvedere Ostrense 
Benedict Cumberbatch. Benedict Timothy Carlton Cumberbatch (š. syeinimáánu 19. peeivi 1976, Hammersmith, Lontoo, Eŋland) lii eŋlandlâš čaittâleijee. Suu vaanhimeh, Wanda Ventham já Timothy Carlton, lává kuohtuuh meid čaittâleijeeh. Käldeeh. Cumberbatch Cumberbatch 
Benin. Benin lii staatâ Afrikâst, Guinealuovtâ riddoost. Ton uáivikaavpug lii Porto-Novo já stuárráámus kaavpug Cotonou. Benin ránnjástaatah láá Nigeria, Niger, Togo já Burkina Faso. Virgálâš kielâ Beninist lii ranskakielâ, mutâ ton lasseen tobbeen sárnuh meiddei maaŋgâid hiäimukielâid. Benin lii ohtâ kievhimuin enâmijn maailmist. Merhâšitteemuuh oskolduvah Beninist láá algâaalmug oskolduvâi lasseen ristâosko já islam. Historjá. Benin riddokuávlu kočodui tovle uárjiriddon, ko viestâreennâmliih viežžii riddokuávlust ennuv oorjijd, kiäid sij tuálvui Amerikân. 1400-lovvoost viestâreennâmliih huksejii ennuv kolonialismkuudijd Benin kuávlun. Uárjikävppi vahâgitij ennuv 1600-lovvoost vuáđudum Dahomey staatâ aalmug. 1800-lovo loopâst Dahomeyst (ive 1975 rääjist Benin) šoodâi Ranska kolonialismkuávlu. Tađe ovdil kuávlust lijjii maaŋgah jiečânâs staatah, moi kielah já kulttuureh lijjii maaŋgâlágáneh. Kuávlu kievrâmus staatâ ovdil Dahomey lâi Allada kunâgâskodde. Mäddin lijjii enâmustáá ewekielâliih aalmugeh, kiäi madduuh lijjii tááláá Togo raajij siste. Tavveen stuárráámus juávkku lâi baribah já taveviestârist oppeet sombah. Benin finnij jiečânâsvuođâs Ranskaast porgemáánu 1. peeivi 1960. Eennâmtiätu. Benin lii Viestâr-Afrikâst Nigeria já Togo kooskâst. Ton vijđodâh lii 112 622 km², mast 110 622 km² lii eennâm já 2 000 km² čääci. Alemus saje Beninist lii Mont Sokbaro, mii paijaan 658 meetter alodâhân. Šoŋŋâdâh. Šoŋŋâdâh Beninist lii trooppisâš: mäddin šooŋah láá kumeh já lahtâseh, tavveen váhá koškásuboh. Ubâ staatâst koškepaje pištá juovlâmáánust njuhčâmáánun já oppeet njuhčâmáánust syeinimáánu räi láá rášuarveh. Beninist láá viehâ uccáá meecih, ko koškepajeh já meccipuáluh láá tuššâdâm 59% meecijn, moh ovdil lijjii. Viehâdâh. Maaŋgah hiäimuh Beninist, om. fon-, yoruba- já ewehiäimuh, hárjutteh ärbivuáválâš animistlâš oskoldâh, vodun. Tot lii Beninist nuuvt stuorrâ áárvust, ete masa puoh eres-uv oskolduvâi hárjutteijeeh kunnijâtteh tom já ton imelijd. Beninist ääsih paijeel 12 miljovn olmožid, kiäi kooskâst sárnuh ohtsis 52 eres kielâd. Ranskakielâ lii kuittâg ton virgálâš kielâ. Eellimäigivuordâ Beninist lii 61 ihheed. Luuhâđ máttá 15–24-ihásijn ohtsis 60,95 %, kaandâin 69,76 % já nieidâin 51,94 % (2018). Paijeel 65-ihásijn ohtsis tuše 8,22 % máttá luuhâđ, almain 16,31 % já nisonijn tuše 2,27 % (2018). Kuávlujuáhu. Benin lii juohhum 12 departementân (), moh láá juohhum val 77 kommuuvnân ("communes"). Toh juáhhojeh 545 arrondissementân ("arrondissements"), já taah val sijdáid ("villages") teikkâ kaavpugossijd ("quartiers"). Kulttuur. Wikimedia Suomâ Heikki Kastemaa já Wikimédiens du Bénin -kevtteejuávkku Villa Karost. Benin lii voodoo šoddâmsaje, já jyehi uđđâivemáánu tobbeen uárnejuvvoo maailm stuárráámus voodoo-festivaal. Grand-Popo riddokaavpugist kávnoo Villa Karo kulttuurkuávdáš, mii fáálá pargoviistijd ereslágán taidâráid, tego kirječälleid já musikkáráid. Ton ohtân ulmen lii ovdediđ ohtsispargo syemmilâš já afriklâš taidârij já totkei kooskâst. 
Berlin. Berlin lii Saksa stuárráámus kaavpug já uáivikaavpug. Käldeeh. Berlin Berlin 
Betlehem. Käldeeh. Betlehem 
Betschwanden. Betschwanden lii oovdiš kieldâ Sveeicist, Glarus kantonist. Betschwandenist ääsih 183 olmožid. Ton vijdodâh lii 9,74 km², já alodâh 600 m. Historjá. Betschwanden kieldâ lopâttui ive 2010 loopâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân já šoodâi uđđâ Glarus Süd kieldâ. Käldeeh. Betschwanden Betschwanden 
Bettingen. Bettingen lii kieldâ Sveeicist, Basel-Stadt kantonist. Bettingenist ääsih 1 169 olmožid. Ton vijdodâh lii 2,23 km², já alodâh 378 m. Käldeeh. Bettingen 
Bhutan. thumb Bhutan lii staatâ Aasiast. Ton uáivikaavpug lii Thimphu. 
Bissau. Bissau lii Guinea-Bissau stuárráámus kaavpug já uáivikaavpug. Bissau Bissau 
Bloemfontein. thumb thumb Bloemfontein (puustavlávt "räsikäldee") lii Maadâ-Afrik riehtilâš uáivikaavpug. Tot lii ohtâ kuulmâ Maadâ-Afrik uáivikaavpugist. Kyehti eres uáivikaavpug láá Kapkaavpug já Pretoria. Bloemfontein sesothokielâg nommâ, "Mangaung", meerhâš "gebardij saje". Bloemfontein Bloemfontein 
Bolivia. thumb Bolivia teikâ Bolivia maaŋgâaalmugriijkâ () lii staatâ Maadâ-Amerikâst. Ton ránnjástaatah láá Argentina, Brasilia, Chile, Paraguay já Peru. Boliviast láá kyehti uáivikaavpug: Chupiyapu já Chuqichaka. 
Bolivia virgáliih kielah. Espanjakielâ sárnoi prooseent kieldâ mield. Bolivia virgáliih kielah láá ohtsis 37. Stuárráámus kielâ lii espanjakielâ. Eres kielah láá algâaalmugkielah. 
Bologna. Bologna lii kaavpug Italiast, Emilia-Romagna kuávlust. Bolognast ääsih 391 034 olmožid. Ton vijdodâh lii 140,86 km², já alodâh 54 m. Bologna naaburkieldah láá Anzola dell'Emilia, Calderara di Reno, Casalecchio di Reno, Castel Maggiore, Castenaso, Granarolo dell'Emilia, Pianoro, San Lazzaro di Savena, Sasso Marconi já Zola Predosa. Käldeeh. Bologna Bologna 
Bolognola. Bolognola lii kieldâ Italiast, Marche kuávlust. Bolognolast ääsih 142 olmožid. Ton vijdodâh lii 25,87 km², já alodâh 1 070 m. Bolognola naaburkieldah láá Fiastra, Montefortino, Sarnano já Ussita. Käldeeh. Bolognola 
Borgo Maggiore. Borgo Maggiore lii kieldâ San Marinost. Borgo Maggiorest ääsih 6 971 olmožid. Ton vijdodâh lii 9,54 km², já alodâh 525 m. Borgo Maggiore lii San Marino nubben stuárráámus kieldâ sehe ässeelovo já vijdoduv mield. Käldeeh. Borgo Maggiore 
Borgo Pace. Borgo Pace lii kieldâ Italiast, Marche kuávlust. Borgo Pacest ääsih 547 olmožid. Ton vijdodâh lii 56,22 km², já alodâh 469 m. Borgo Pace naaburkieldah láá Badia Tedalda, Carpegna, Mercatello sul Metauro, San Giustino, Sansepolcro já Sestino. Käldeeh. Borgo Pace 
Bosnia-Hertsegovina. thumb thumb Bosnia-Hertsegovina lii staatâ Euroopâst. Ton uáivikaavpug lii Sarajevo. 
Boston. thumb Boston lii Massachusetts uásistaatâ uáivikaavpug já stuárráámus kaavpug. Tobbeen ääsih ohtsis suulân 710 000 olmožid. 
Botswana. Botswana täsiväldi ađai Botswana lii staatâ Afrikâst. Ton uáivikaavpug lii Gaborone. Botswanast ulmuuh iä taarbâš kierdâđ kievhivuođâst já neelgist nuuvt ennuv ko maaŋgâin eres Afrik staatâin, ko timanteh já eres ruukih láá išedâm Botswana jáválduđ. Tobbeen lii Afrik stáđásumos já demokraatlumos haldâttâh. Virgáliih kielah Botswanast láá eŋgâlâskielâ já setswanakielâ (aalmugkielâ). Historjá. Khoisankielâi sárnooh láá aassâm Botswanast maaŋgâid tuháttijd iivijd. Botswana siste lijjii 1800-lovvoost suáđih eres aalmugij kooskâst, moi suijân lijjii sehe eurooplij kolonialismstaatâi enâmânpuáttim já páihálij varriimeh staatâ siste. Ive 1876 Botswana kunâgâs koijâdij brittilijn iše enâmis suojâlmân, mutâ brittilijd ij kiäsuttâm oovtâstpargo, peic sij vuáđudii Betšuanaeennâm protektoraat, mii lâi uási brittilâš imperium. Čohčâmáánu 30. peeivi 1966 Botswanast šoodâi jiečânâs demokratia. Eennâmtiätu. Botswana vijđodâh lii 581 730 km², mast 566 730 km² lii eennâm já 15 000 km² čääci. Botswanast lii rääji Namibiain ohtsis 1544 km, Maadâ-Afrikáin 1969 km, Sambiain 0.15 km já Zimbabwein 834 km. Viehâdâh. Botswanast ääsih suulân 2,3 miljovn olmožid. Botswanast lii ohtâ viärráámuin HIV-tiilijn maailmist. HIV-positiivlij ulmui meeri lii olluv. Meid eres njuámmootaavdah tego tuberkulos já malaria láá ennuv. 
Brad Pitt. William Bradley Pitt (š. juovlâmáánu 18. peeivi 1963, Shawnee, Oklahoma, Ovtâstumstaatah) lii ovtâstumstaatâlâš čaittâleijee já pyevtitteijee. Sun lii čaittâleijen vuáittám maaŋgâid palhâšuumijd tego kyehti Golden Globe palhâšume sehe oovtâ Oscar. Eellim. Brad Pitt šoodâi Shawneest, Oklahomast Jane Ettan já William Alvin Pittân. Peerâ kuittâg forgâ varrij Springfieldân, Missourin. Pittist lii ohtâ nuorâb viljâ Douglas (Doug) Pitt já nuorâb uábbi Julie Neal Pitt. Karrieer. Pitt finnij vuosmuid roolâid ive 1987. Sust lijjii talle uccâ roolah kuulmâ elleekooveest krediittáá, mutâ vuosmuš roolâ mast sun finnij krediit lâi televisiorááiđust "Another World". Käldeeh. Pitt Pitt 
Brasilia. thumb Brasilia lii staatâ Maadâ-Amerikâst. Tobbeen ääsih kuđâdin enâmustáá ulmuuh maailmist, paijeel 210 miljovn. Brasilia uáivikaavpug lii Brasília já stuárráámus kaavpug São Paulo. 
Braunwald. Braunwald lii oovdiš kieldâ Sveeicist, Glarus kantonist. Braunwaldist ääsih 293 olmožid. Ton vijdodâh lii 10,13 km², já alodâh 1 256 m. Braunwald lii uccâ autottes siijdâš, kuus ij lah luoddâ já piäsá tuše várádâhjunáin. Historjá. Braunwald vuáđudui ive 1421, mut aalgâst tobbeen lijjii ässeeh tuše keessiv. Esken 1700-lovvoost ulmuuh asâškuottii Braunwaldist pirrâ ive. 1800-lovvoost tohon huksejii pegâlmâs puáráttuv, mast ellii ennuv riges ulmuuh. Rakânâs lii vala kiävtust, mut tääl tot lii vajoidittempyecceiviäsu. Várádâjunárađe poođij ive 1907, mon maŋa šoddii motomeh hotelleh. Onnáá peeivi Braunwaldist láá meiddei maaŋgah luámutááluh, main Zürichist já ton kuávlust ässee ulmuuh viettih rijjâääigis. Taan keežild Braunwald ässeeloho lii merhâšitteht aaleeb luámupoojij ääigi. Braunwald kieldâ lopâttui ive 2010 loopâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân já šoodâi uđđâ Glarus Süd kieldâ. Šoŋŋâdâh. Braunwaldist muáttá koskâmiärálávt 9 m jyehi täälvi, mon áánsust Braunwald lii niäljádin muottiimus sijdâ ubâ Euroopâst. Käldeeh. Braunwald Braunwald 
Brazzaville. Brazzaville lii Kongo täsivääldi stuárráámus kaavpug já uáivikaavpug. Brazzaville Brazzaville 
Brjansk. Brjansk () lii kaavpug Ruošâst. 
Brunei. thumb Brunei lii staatâ Aasiast. Ton uáivikaavpug lii Bandar Seri Begawan. 
Bujumbura. Bujumbura lii Burundi stuárráámus kaavpug. Tot lâi Burundi uáivikaavpug vala 2018, kuás Burundi president Pierre Nkurunziza vuáláčaalij nubástus sirdeđ uáivikaavpug maassâd ton toovláá sajan Gitegan. Sun lâi lopedâm ive 2007, ete nuuvt tábáhtuvá. Uđđâivemáánust 2019 nubástus čođâldittui Burundi parlamentist-uv já nuuvt uáivikaavpug sirdui paijeel 100 kilomeetter nuortâs. Bujumbura lii kuittâg staatâ kávpálâš já haaldâtlâš kuávdáš. Käldeeh. Bujumbura 
Bulgaria. thumb thumb Bulgaria lii staatâ Euroopâst. Ton uáivikaavpug lii Sofia. 
Burkina Faso. Burkina Faso lii staatâ Afrikâst. Ton uáivikaavpug, Ouagadougou, lii kaskoo staatâ. Burkina Faso finnij jiečânâsvuođâs ive 1960, talle vala noomáin Upper Volta, "Paje-Volta". Nommâ Burkina Faso valdui kiävtun ive 1984. Jurgâlus noomân lii "Rehelij ulmui eennâm". Historjá. Neoliitlâš paje áákšuh láá kavnum tááláá Burkina Faso raajij siste. Burkina Faso lâi paijeel 500 ihheed uási Mossij väldikode ovdilgo tast šoodâi Ranska kolonialismkuávlu ive 1904. Tot finnij jiečânâsvuođâs Ranskaast juovlâmáánu 11. peeivi 1960. Eennâmtiätu. Burkina Faso lii sisenâmist Viestâr-Afrikâst. Ton ránnjástaatah láá mäddin Elefanttähtiriddo, Ghana já Togo, maadânuortân Benin, tavenuorttân Niger já tavveen Mali. Stuárráámus uási Burkina Fasost lii saavaan. Viehâdâh. Burkina Fasost ääsih ohtsis masa 20,9 miljovn olmožid. Käldeeh. Burkina Faso 
Burr Steers. Burr Gore Steers (š. roovvâdmáánu 8. peeivi 1965, Washington, D.C., Ovtâstumstaatah) lii ameriklâš stivrejeijee já čaittâleijee, kiäm tobdeh pyeremustáá elleekuuvijn "Igby Goes Down" (2002), "Pulp Fiction" (1994) já "Pride and Prejudice and Zombies" (2016). Käldeeh. Steers Steers Steers 
Burundi. Burundi, virgálávt Burundi täsiväldi, lii staatâ Afrikâst. Ton uáivikaavpug lii tááláá ääigi Gitega. Oovdiš uáivikaavpug lâi Bujumbura, mii lii vala-uv staatâ stuárráámus kaavpug. Historjá. Eresnáál ko maaŋgâin Afrik staatâin, Burundi raajijd iä lah euroopliih meridâm, peic toh láá burundlâš monarkia rááhtus. Burundist aasâi vuosmužžân twah, ovdilgo suulân ive 1000 hutuh varrii tohon. Hutuh láá tááláá ääigi stuárráámus juávkku Burundist. Maŋeláá vala tutsih-uv värrejii Burundi kuávlun. Ive 1890 saksaliih väldidii Burundi já haldâšij tom ton räi, ko ive 1916, vuosmuu maailmsuáđi ääigi, belgialiih finnejii kuávlu olssis. Burundi šoodâi talle uásin Ruanda-Urundi. Ko Burundi finnij jiečânâsvuođâs syeinimáánu 1. peeivi 1962, lâi suátiviehâ tutsij haldâšem já sij haaldâšškuottii meid Burundi. Hutui já tutsij kooskân šoodâi etnisâš konflikt já ton tááhust Burundist lâi stuorrâ siskáldâssuáti iivij 1993-94 ääigi. Eennâmtiätu. Burundi lii sisenâmist Nuorttâ-Afrikâst. Ton maadâviestâr uási jotá kuittâg Tanganjikajäävri rido. Burundi ránnjástaatah láá mäddin já nuorttân Tansania, tavveen Ruanda já viestârist Kongo demokraatlâš täsiväldi. Kongo demokraatlâš täsiväldi já Burundi kooskâst jotá Rusizi juuhâ. Šoŋŋâdâh Burundist lii trooppisâš, mutâ várádâh- já pajoskuávluin liegâsvuotâ lii vyeligub. Viehâdâh. Burundist ääsih ohtsis suulân 11,9 miljovn olmožid. Tot lii ohtâ sahâdâmosávt asâiduttum staatâin Afrikâst. 
C. C lii läättinlâš puustavoornig kuálmád já anarâškielâ puustavoornig kuuđâd puustav. 
Caldarola. Caldarola lii kieldâ Italiast, Marche kuávlust. Caldarolast ääsih 1 708 olmožid. Ton vijdodâh lii 29,22 km², já alodâh 314 m. Caldarola naaburkieldah láá Belforte del Chienti, Camerino, Camporotondo di Fiastrone, Cessapalombo, Serrapetrona já Valfornace. Uáinámušah. Caldarolast lii puáris kuávdáš, mon pirrâ láá uđđâsuboh uásih. Tobbeen lii meiddei muvrâ, mii lii šiev oornigist vala onnáá peeivi. Käldeeh. Caldarola 
Camerano. Camerano lii kieldâ Italiast, Marche kuávlust. Cameranost ääsih 7 172 olmožid. Ton vijdodâh lii 20,00 km², já alodâh 231 m. Camerano naaburkieldah láá Ancona, Castelfidardo, Osimo já Sirolo. Käldeeh. Camerano 
Camerata Picena. Camerata Picena lii kieldâ Italiast, Marche kuávlust. Camerata Picenast ääsih 2 549 olmožid. Ton vijdodâh lii 11,89 km², já alodâh 125 m. Camerata Picena naaburkieldah láá Agugliano, Ancona, Chiaravalle, Falconara Marittima já Jesi. Käldeeh. Camerata Picena 
Camerino. Camerino lii kaavpug Italiast, Marche kuávlust. Camerinost ääsih 6 677 olmožid. Ton vijdodâh lii 129,88 km², já alodâh 661 m. Camerino naaburkieldah láá Caldarola, Castelraimondo, Fiastra, Muccia, Pioraco, Sefro, Serrapetrona, Serravalle di Chienti já Valfornace. Historjá. Camerinost šoodâi kaavpug ive 1357. Käldeeh. Camerino Camerino 
Campofilone. Campofilone lii kieldâ Italiast, Marche kuávlust. Campofilonest ääsih 1 931 olmožid. Ton vijdodâh lii 12,21 km², já alodâh 202 m. Campofilone naaburkieldah láá Altidona, Lapedona, Massignano, Montefiore dell'Aso já Pedaso. Uáinámušah. Campofilonest lii puáris kuávdáš, mon pirrâ láá uđđâsuboh uásih. Tobbeen lii meiddei muvrâ, mii lii šiev oornigist vala onnáá peeivi. Käldeeh. Campofilone 
Camporotondo di Fiastrone. Camporotondo di Fiastrone lii kieldâ Italiast, Marche kuávlust. Camporotondo di Fiastronest ääsih 517 olmožid. Ton vijdodâh lii 8,81 km², já alodâh 335 m. Camporotondo di Fiastrone naaburkieldah láá Belforte del Chienti, Caldarola, Cessapalombo, San Ginesio já Tolentino. Käldeeh. Camporotondo di Fiastrone 
Canberra. Canberra lii Australia uáivikaavpug. Canberra Canberra 
Canillo. Canillo lii kieldâ Andorrast. Canillost ääsih 4 325 olmožid. Ton vijdodâh lii 121 km², já alodâh 1 526 m. Käldeeh. Canillo 
Cantiano. Cantiano lii kieldâ Italiast, Marche kuávlust. Cantianost ääsih 2 126 olmožid. Ton vijdodâh lii 83,25 km², já alodâh 360 m. Cantiano naaburkieldah láá Cagli, Frontone, Gubbio já Scheggia e Pascelupo. Käldeeh. Cantiano 
Casablanca. Casablanca (espanjakielâ: "Vielgis táálu",) lii Marokko stuárráámus kaavpug. Casablanca 
Castelbellino. Castelbellino lii kieldâ Italiast, Marche kuávlust. Castelbellinost ääsih 5 063 olmožid. Ton vijdodâh lii 6,05 km², já alodâh 261 m. Castelbellino naaburkieldah láá Jesi, Maiolati Spontini já Monte Roberto. Käldeeh. Castelbellino 
Castelfidardo. Castelfidardo lii kaavpug Italiast, Marche kuávlust. Castelfidardost ääsih 18 676 olmožid. Ton vijdodâh lii 33,39 km², já alodâh 199 m. Castelfidardo naaburkieldah láá Camerano, Loreto, Numana, Osimo, Porto Recanati, Recanati já Sirolo. Historjá. Castelfidardost šoodâi kaavpug ive 1987. Käldeeh. Castelfidardo Castelfidardo 
Castelleone di Suasa. Castelleone di Suasa lii kieldâ Italiast, Marche kuávlust. Castelleone di Suasast ääsih 1 592 olmožid. Ton vijdodâh lii 15,92 km², já alodâh 206 m. Castelleone di Suasa naaburkieldah láá Arcevia, Barbara, Corinaldo, Ostra Vetere jà San Lorenzo in Campo. Käldeeh. Castelleone di Suasa 
Castelplanio. Castelplanio lii kaavpug Italiast, Marche kuávlust. Castelplaniost ääsih 3 522 olmožid. Ton vijdodâh lii 15,32 km², já alodâh 305 m. Castelplanio naaburkieldah láá Belvedere Ostrense, Maiolati Spontini, Poggio San Marcello já Rosora. Historjá. Castelplaniost šoodâi kaavpug ive 2007. Käldeeh. Castelplanio Castelplanio 
Castelraimondo. Castelraimondo lii kieldâ Italiast, Marche kuávlust. Castelraimondost ääsih 4 453 olmožid. Ton vijdodâh lii 44,85 km², já alodâh 307 m. Castelraimondo naaburkieldah láá Camerino, Fiuminata, Gagliole, Matelica, Pioraco, San Severino Marche já Serrapetrona. Uáinámušah. Castelraimondost lii puáris kuávdáš, mon pirrâ láá uđđâsuboh uásih. Kuhes historjá čuávumuššân puáris kuávdáást láá ennuv historjáliih rakânâsah, tegu Cassero-tornâ. Siijdah. Kirkkosiijdâ lasseen Castelraimondost láá 6 siijdâ: Brondoleto, Castel Santa Maria, Castel Sant'angelo, Collina, Crispiero, Rustano. Käldeeh. Castelraimondo 
Castelsantangelo sul Nera. Castelsantangelo sul Nera lii kieldâ Italiast, Marche kuávlust. Castelsantangelo sul Nerast ääsih 248 olmožid. Ton vijdodâh lii 70,67 km², já alodâh 780 m. Castelsantangelo sul Nera naaburkieldah láá Montefortino, Montemonaco, Norcia, Preci, Visso já Ussita. Käldeeh. Castelsantangelo sul Nera 
Catania. Catania lii kaavpug Italiast, Sisilia kuávlust. Cataniast ääsih 311 440 olmožid. Ton vijdodâh lii 182,90 km², já alodâh 7 m. Catania naaburkieldah láá Aci Castello, Belpasso, Carlentini, Gravina di Catania, Lentini, Mascalucia, Misterbianco, Motta Sant'Anastasia, San Gregorio di Catania, San Pietro Clarenza, Sant'Agata li Battiati já Tremestieri Etneo. Käldeeh. Catania Catania 
Cate Blanchett. Catherine Élise ”Cate” Blanchett (š. vyesimáánu 14. peeivi 1969, Melbourne, Australia) lii austalialâš čaittâleijee. Eellim. Cate Blanchett šoodâi Melbournest australialâš iänán já ameriklâš iäčán. Suu enni lâi máttáátteijee já eeči máinumhovdâ, kii lâi Texasist meddâl. Blanchettist lii ohtâ stuorrâ viljâ já ohtâ nuorâb uábbi. Blanchett juuđij Australia National Institute of Dramatic Art, kost sun valmâštui ive 1992. Karrieer. Blanchett čaittâlij vistig teatterijn. Elleekovemaailmist sun šoodâi maailmvijđosávt tobdosin ko čaittâlij nommâroolâ elleekooveest "Elizabeth". Käldeeh. Blanchett Blanchett 
Cerreto d'Esi. Cerreto d'Esi lii kieldâ Italiast, Marche kuávlust. Cerreto d'Esist ääsih 3 543 olmožid. Ton vijdodâh lii 16,91 km², já alodâh 276 m. Cerreto d'Esi naaburkieldah láá Fabriano, Matelica já Poggio San Vicino. Käldeeh. Cerreto d'Esi 
Cessapalombo. Cessapalombo lii kieldâ Italiast, Marche kuávlust. Cessapalombost ääsih 460 olmožid. Ton vijdodâh lii 27,58 km², já alodâh 447 m. Cessapalombo naaburkieldah láá Caldarola, Camporotondo di Fiastrone, Fiastra, San Ginesio já Valfornace. Käldeeh. Cessapalombo 
Chadwick Boseman. Chadwick Aaron Boseman () lâi ovtâstumstaatâlâš čaittâleijee, kiäm tobdeh pyeremustáá suu T'Challa/Black Panther roolâst Marvel-elleekuuvijn. Sun čaittâlij meid maaŋgâid ikonisâš oovdâstjottee čapis ulmuid tego James Brown (elleekooveest "Get on Up"), Jackie Robinson (elleekooveest "42") já Thurgood Marshall (elleekooveest "Marshall"). Eellim. Chadwick Boseman šoodâi Andersonist, Maadâ-Carolinast Carolyn já Leroy Bosemanân. Sun lâi nuorâmus perruu kuulmâ viljiist. Luvâttuvâst Boseman lâi korrâ spellâđ koripáálu, mutâ ij juátkám ton karrieerist tast maŋa ko suu ustev já juávhudâhskippáár jaamij, ko kiinii paajij suu. Boseman čäliškuođij koripáálu saajeest já tienuuvt kieđâvušâi tobdoidis. Nuuvtpa ko koolgâi valjiđ juátku-uápuid, te sun meridij moonnâđ luuhâđ taiđuu Howard Universityn, juurdân šoddâđ stivrejeijen. Tobbeen sun valmâštui ive 2000. Ive 1998 sun juuđij meid Oxford čaittâlemkuursâ. Karrieer. Boseman varrij New Yorkân, kost sun lâi mieldi páihálijn teatterijn. Siämmáá ääigi sun finniiškuođij kyessiroolâid maaŋgâlágán TV-rááiđuin tego Law & Order, já ER. Aaigân ovdediđ jieijâs karrieer, Boseman varrij Los Angelesân ive 2008. Siämmáá ive sun finnij roolâ TV-rááiđust Lincoln Heights já Floyd Little -roolâ elleekooveest The Express - suu vuosmuš roolâ kuhes elleekooveest. Tehálâš elleekove sunjin lâi ive 2013 puáttám "42", mast sun čaittâlij vuosmuu čapis pesipááluspellee, kii speelâi Major Leaguest: Jackie Robinson. Jäämmim. Ive 2016 Bosemanân diagnosistui kuálmád tääsi kossâčuálipuurâs, mast sun ij kuássin muštâlâm almolávt. Sun eelij maŋgii čuopâdâsâin já kemoterapiain elleekovepyevtittâsâi kooskâst já tai ääigi. Boseman jaamij päihistis. Käldeeh. Boseman Boseman Boseman 
Chiaravalle. Chiaravalle lii kieldâ Italiast, Marche kuávlust. Chiaravallest ääsih 14 676 olmožid. Ton vijdodâh lii 17,60 km², já alodâh 22 m. Chiaravalle naaburkieldah láá Camerata Picena, Falconara Marittima, Jesi, Montemarciano já Monte San Vito. Käldeeh. Chiaravalle 
Chicago. thumb Chicago lii kaavpug Illinois uásistaatâst Ovtâstumstaatâin. Tot lii ässeelovo mield Illinois uásistaatâ stuárráámus kaavpug já kuálmádin stuárráámus puoh Ovtâstumstaatâi kaavpugijn, tuše New Yorkist já Los Angelesist ääsih eenâb ulmuuh. Chicagost ääsih ohtsis masa 2,7 miljovn olmožid. 
Chiesanuova (San Marino). Chiesanuova lii kieldâ San Marinost. Chiesanuovast ääsih 1 149 olmožid. Ton vijdodâh lii 5,46 km², já alodâh 450 m. Käldeeh. Chiesanuova 
Chile. thumb Chile lii kuhes já kezis staatâ Maadâ-Amerikâst, Andivaarij já Kuálhismeerâ kooskâst. Chile uáivikaavpug lii Santiago de Chile, mutâ ton lahâasâttemliih orgaaneh láá Valparaísost. 
Chiwetel Ejiofor. Chiwetel Ejiofor (š. syeinimáánu 10. peeivi 1977, Forest Gate, Lontoo, Eŋland) lii eŋlandlâš čaittâleijee, čällee já stivrejeijee. Sun vuoitij Oscar palhašume roolâstis 12 Years a Slave elleekove uáivipersovn Solomon Northupin. Käldeeh. Ejiofor Ejiofor 
Chupiyapu. Chuqiyapu (,) lii Bolivia haaldâtlâš uáivikaavpug. Käldeeh. Chupiyapu Chupiyapu 
Cingoli. Cingoli lii kieldâ Italiast, Marche kuávlust. Cingolist ääsih 9 975 olmožid. Ton vijdodâh lii 148,20 km², já alodâh 631 m. Cingoli naaburkieldah láá Apiro, Appignano, Filottrano, Jesi, San Severino Marche, Staffolo já Treia. Käldeeh. Cingoli 
Civitanova Marche. Civitanova Marche lii kieldâ Italiast, Marche kuávlust. Civitanova Marchest ääsih 42 565 olmožid. Ton vijdodâh lii 46,07 km², já alodâh 3 m. Civitanova Marche naaburkieldah láá Montecosaro, Porto Sant'Elpidio, Potenza Picena já Sant'Elpidio a Mare. Käldeeh. Civitanova Marche 
Colmurano. Colmurano lii kieldâ Italiast, Marche kuávlust. Colmuranost ääsih 1 218 olmožid. Ton vijdodâh lii 11,20 km², já alodâh 414 m. Colmurano naaburkieldah láá Loro Piceno, Ripe San Ginesio, San Ginesio, Tolentino já Urbisaglia. Käldeeh. Colmurano 
Colorado. Colorado lii Ovtâstumstaatâi uásistaatâ. Ton uáivikaavpug lii Denver. Colorado uásistaatâst ääsih ohtsis paijeel 5,8 miljovn olmožid (2020). 
Conakry. Conakry lii Guinea stuárráámus kaavpug já uáivikaavpug. Conakry Conakry 
Connecticut. Connecticut lii Ovtâstumstaatâi uásistaatâ. Ton uáivikaavpug lii Hartford. 
Corinaldo. Corinaldo lii kaavpug Italiast, Marche kuávlust. Corinaldost ääsih 4 894 olmožid. Ton vijdodâh lii 49,28 km², já alodâh 203 m. Corinaldo naaburkieldah láá Castelleone di Suasa, Mondavio, Monte Porzio, Ostra, Ostra Vetere, San Lorenzo in Campo já Trecastelli. Historjá. Corinaldost šoodâi kaavpug ive 1517. Käldeeh. Corinaldo Corinaldo 
Corridonia. Corridonia lii kaavpug Italiast, Marche kuávlust. Corridoniast ääsih 15 158 olmožid. Ton vijdodâh lii 61,97 km², já alodâh 261 m. Corridonia naaburkieldah láá Francavilla d'Ete, Macerata, Mogliano, Monte San Giusto, Monte San Pietrangeli, Morrovalle, Petriolo, Tolentino já Urbisaglia. Historjá. Corridoniast šoodâi kaavpug ive 1973. Käldeeh. Corridonia Corridonia 
Costa Rica. thumb Costa Rica täsiväldi ađai Costa Rica lii staatâ Koskâ-Amerikâst. Ton uáivikaavpug lii San José. Eennâmtieđâ. Costa Rica ránnjáenâmeh láá Nicaragua já Panama. Ton tavenuorttii riddokuávlust lii Karibiameerâ, maadâviestârist vuod Kuálhismeerâ. Costa Rica kezimus uásist tai meerâi kooskân páácá tuše suulân 120 km. Kyehti värirááiđu oovtâst joteh masa ubâ Costa Rica kukkoduv. Käldeeh. Costa Rica 
Cotonou. Cotonou lii Benin stuárráámus kaavpug. Veikkâ Benin uáivikaavpug lii-uv Porto-Novo, lii Cotonou kuittâg ton haaldâtlâš kuávdáš. Cotonou lii Benin maadâuásist, Guinealuohtân kulloo Beninluovtâ riddoost. Tobbeen ääsih ohtsis suulân 700 000 olmožid. Käldeeh. Cotonou 
Cupramontana. Cupramontana lii kieldâ Italiast, Marche kuávlust. Cupramontanast ääsih 4 490 olmožid. Ton vijdodâh lii 27,40 km², já alodâh 505 m. Cupramontana naaburkieldah láá Apiro, Maiolati Spontini, Mergo, Monte Roberto, Rosora, San Paolo di Jesi, Serra San Quirico já Staffolo. Siijdah. Cupramontana kieldân kulá Poggio Cupro -nommâsâš sijdâ. Poggio Cuprost ääsih 167 olmožid, já ton alodâh lii 372 m. Käldeeh. Cupramontana 
Cuáŋuimáánu. Cuáŋuimáánu lii ive niäljád mánuppaje. Cuáŋuimáánust láá 31 peivid. Taat máánu lii finnim sämikielâlii noomâs tast, et eidu talle cuáŋui kuáddá pyereest ulmuu-uv. Taat nommâ lii kevttum vuossâmuu tove eskin Anarâš-kalenderist. Tast lii lamaš aanoost meiddei suomâkiel noomâst luávnejum "huhtimáánu". 
D. D lii läättinlâš puustavoornig niäljád já anarâškielâ puustavoornig káávcád puustav. 
Dakar. Dakar lii Senegal stuárráámus kaavpug já uáivikaavpug. Dakar Dakar 
Dallas. Dallas lii kaavpug Texas uásistaatâst Ovtâstumstaatâin. Tot lii ässeelovo mield Texas kuálmádin stuárráámus kaavpug já ovcádin stuárráámus puoh Ovtâstumstaatâi kaavpugijn. Dallasist ääsih ohtsis paijeel 1,3 miljovn olmožid. 
Damavand. Damavand ("Damāvand"), meid "Donbavand", lii Iran alemus vääri. Damavand 
Daphne du Maurier. Daphne du Maurier [ˈdæfni duː ˈmɒri.eɪ] () lâi eŋlandlâš kirječällee. Näimilito čuolmâdim maŋa ive 1932 suu nommâ lâi Daphne Browning, mutâ puoh suu kirjeh almostuvvii noomáin Daphne du Maurier. Maurier Maurier Maurier 
Daugavpils. Daugavpils lii kaavpug Latviast. Daugavpilsist ääsih 82 076 olmožid. Ton vijdodâh lii 72,48 km², já alodâh 105 m. Historjá. Daugavpils vuáđudui ive 1275, já tast šoodâi kaavpug ive 1582. Käldeeh. Daugavpils 
Delaware. Delaware lii Ovtâstumstaatâi uásistaatâ. Ton uáivikaavpug lii Dover. 
Delfiin. Delfiin ("Delphinus delphis") lii táválumos väälisšlaajâ. Delfiinist lii täävgihámásâš kállu já ton siste lii jienâorgaan, mii tuáimá škajâluođânin. Delfiin puáhtá šoddâđ kyehti meetter kukkosâžžân já tot puáhtá teddiđ paijeel čyeti kilugrammâd. Motomeh delfiineh pyehtih mutteđ iivne. Delfiinist lii seelgist happiräigi, moin tot vuoiŋâ. Delfiin puáhtá eelliđ paijeel 50-ahasâžžân. Toh pivdeh juávhust já poreh makrillijd, siildijd já sardiinijd. Delfiin puáhtá finniđ tuše oovtâ čiivgâ kerdistis. Tááláá ääigi delfiineh škovliittuvvojeh já láá meid delfinaarioh, kost sij taheh uuđhijd. 
Dhaka. Dhaka lii Bangladesh stuárráámus kaavpug já uáivikaavpug. Dhaka Dhaka 
Django Unchained. Django Unchained lii ive 2012 puáttám viestârelleekove, mon lii čáállám já stivrim ameriklâš Quentin Tarantino. Juonâ. Luovâsmittum uárji, Django, vuálgá piäluštiđ suu káálgu. Iššeen sust lii saksalâš tuáhtár King Schultz, kii koddá ulmuid ruuđâst. Čaittâleijeeh. a> elleekove vuosâehidist Pariisist ive 2013 Vuástáväldim. Rotten Tomatoes -sijđo 282 árvustâlmist 87% láá miättáseh. Metacritic-siijđost tot lii finnim 81 čuággád čyeđeest. 
Djibouti. Djibouti (afarkielân "Yibuuti",, somalikielân "Jabuuti"), virgálávt Djibouti täsiväldi, lii staatâ Afrikâst. Ton uáivikaavpug lii Djibouti. Historjá. Ive 1862 Ranska skappui Obock haammân olssis já toin naalijn kuuloold poođij jo kuávlun. Ranska Somalieennâm vuáđudui ive 1888, já ton uáivikaavpugin šoodâi Djibouti ive 1894. Djiboutist šoodâi Ranska meerâ tyehin kuávlu ive 1946. Djibouti finnij jiečânâsvuođâs kesimáánu 27. peeivi 1977. Vuossâmužžân presidentin šoodâi Hassan Gouled Aptidon. Eennâmtiätu. Djibouti lii Ruopsismeerâ riddoost já ton ránnjástaatah láá mäddin Somalia, viestârist Etiopia já tavveen Eritrea. Viehâdâh. Djiboutist láá masa 988 000 ässed. Stuárráámuuh etnisâš juávhuh Djiboutist láá somalih já afarih. 
Djibouti (kaavpug). Djibouti (,,) lii Djibouti stuárráámus kaavpug já uáivikaavpug. Tot lii staatâ nuorttiikeejist, Adenluovtâ riddoost. Djibouti Djibouti 
Dodoma. Dodoma lii Tansania uáivikaavpug. Dodoma Dodoma 
Domagnano. Domagnano lii kieldâ San Marinost. Domagnanost ääsih 3 554 olmožid. Ton vijdodâh lii 6,62 km², já alodâh 357 m. Käldeeh. Domagnano 
Dominica. thumb Dominica lii staatâ Karibiast. Ton uáivikaavpug lii Roseau. 
Dominikaanilâš täsiväldi. thumb Dominikaanilâš täsiväldi lii staatâ Karibiast. Ton uáivikaavpug lii Santo Domingo já virgálâš kielâ espanja. Käldeeh. Dominikaanilâš täsiväldi 
Dubna. Dubna () lii kaavpug Ruošâst. 
Durbe. Durbe lii kaavpug Latviast. Durbest ääsih 488 olmožid, já ton vijdodâh lii 2,5 km². Historjá. Durbest šoodâi kaavpug ive 1893. Käldeeh. Durbe 
E. E lii läättinlâš puustavoornig viiđâd já anarâškielâ puustavoornig lovváád puustav. 
Ecuador. thumb Ecuador lii staatâ Maadâ-Amerikâst. Ton uáivikaavpug lii Quito, mii lâi meid uási Inkaväldikode. 
Edgar Allan Poe. Edgar Allan Poe () lâi ovtâstumstaatâlâš čällee, tivtâsteijee já kirjálâšvuođâ kritijkkár, kiäm tobdeh pyeremustáá suu tiivtâi já novellij peht. Käldeeh. Poe Poe Poe 
Eennâmpállu. Eennâmpállu ađai Tellus lii Piäiváást kuálmádin aldemus plaaneet. Eennâmpáálu koskâ Piäivážân lii suullân 150 miljovn kilomeetter ađai ohtâ Täsnitieđâlâš ohtâdâh. Eennâmpállu lii piäiváškode sahâdâmos já viđâdin stuárráámus plaaneet. Eennâmpállu šoodâi suullân 4,5 miljovn ihheed tassaaš. Eennâmpállu lii nuuvt kočodum keđgiplaaneet tondiet ko tast lii meetaalvááimus, sudes loovdâ já kiddâdis korrâ. Eennâmpáálust lii meid áimukerdi, já tot lii Mars lasseen piäiváškode áinoo plaaneet, mast lii kavnum kolgosčääci. Eennâmpállu lii maailmubâlâšvuođâ áinoo saje, kost lii kavnum eellim. Eennâmpáálust lii ohtâ máánu. Eennâmpáálu máánu lii koskâvuodâlávt piäiváškode stuárráámus máánu, jis ton stuáruduv verdid emiplaaneet stuárudâhân. 
Eestieennâm. Eestieennâm lii staatâ Euroopâst. Ton uáivikaavpug lii Tallinna. Eestieennâm 
Eeva Tenhunen. Eeva Leena Tenhunen () lii syemmilâš kirječällee. Näimilito čuolmâdim maŋa ive 1968 suu nommâ lii lamaš Eeva Leena Palosuo, mutâ puoh suu kirjeh almostuvvii noomáin Eeva Tenhunen. Sun lii čáállám ohtsis oovce kirjed. Eellim. Eeva Tenhunen šoodâi uđđâivemáánu 2. peeivi 1937 Sortavalast, Suomâst. Sun čaalij pajeuáppen Savonlinna nieidâlyseost ive 1956 já valmâštui Tuurku ollâopâttuvâst humaništlâs tiettui kandidaatin ive 1961. Sun lii porgâm eenikielâ já historjá máttááteijen Kiteest, Kiuruvesist já Sukeva siijdâst, Sonkajärvist. Kirjeh. Eeva Tenhunen lii čáállâm ohtsis oovce kirjed. Tenhunen Tenhunen Tenhunen 
Egypti. Egypti (, egyptiarabian "Máṣr"), virgálávt Egypti arabitäsiväldi, lii staatâ Afrikâst. Ton uáivikaavpug lii Kairo já ránnjástaatah láá Israel, Libya já Sudan. Egypti kočodeh maŋgii Alda-nuortâ kulttuurlâš kiähtun. Egyptist lii meid kuhes historjá kaavpâšmáin, mutâ tááláá ääigi tobbeen lii viehâ hiäjus tuálvum já Egypti pijnedeh aalmugstuárrum já pargottesvuotâ. Toovláš Egypti. Niili adelij máhđulâšvuođâ oovtâ maailm stuárráámui sivilisaatioi šoddâmân já lii-uv árvuštâllum, ete Egypti vuossâmuš stuorrâ kunâgâskodde vuáđudui jo ive 3 200 oKr. Egyptist láá rahtum ennuv arkeologâlâš tutkâmušah, mutâ vala-uv lii kuittâg mysteer, maht tovle sist lâi máhđulâš rähtiđ taggaar sivilisaatio, mast lijjii nuuvt ovdánâm monumentaaltaaidâ, arkkitehtuur, teknologia já sosiaallâš organisaatio. Islamlâš Egypti. Arabij invaasio Egyptin lâi iivij 639–642 koskâsii ääigi já ton jođetteijen tooimâi ʿAmr ibn al-ʿĀṣ. Tast aalgij paje, kuás Egypti jieijâs ärbivyehi čahhij uđđâ kielâ já oskolduv oovdâst – uđđâ kulttuur šoodâi. Eennâmtuálu kuávluin puáris vyevih pissuu kuhheeb ääigi já maaŋgah Egypti kulttuur jiešvuođah kal seiluu, mutâ arabij, já maŋeláá viestâreennâmlij, enâmânpuáttim vaikuttâs lâi kuittâg-uv styeres já oovdiš kreikkalâš-roomalâš ääigi Egypti ij innig lamaš. Amr ibn al-As moskeija Kairost. Tot lii puárásumos moskeija ubâ Afrikâst. Puoh aalgij, ko Bysant väldikodde já Persia Sassanidij dynastia lâi vuástálistškuáttám arabij rievvimmaađhijd. Arabeh iberdii, ete sij kartteh väldidškyettiđ lase vajalij kuávluid. Nuuvtpa sij väldidii Syyria, kost lâi eromâš ennuv vuástálistem. Uđđâ kuávlui suojâlem tet, já uásild meid Egypti rikkoduv tet, ʿAmr ibn al-ʿĀṣ meridij, ete Egypti še kalga väldidiđ. Nuuvtpa ive 639 sun algâttij Egypti Bysant prooviins väldidem suátijuávhoin, mii lâi vistig 4 000 almaa stuárusâš, mutâ maŋeláá pottii lase juávhuh išán, já jo ive 642 Bysant juávhuh lijjii patârâm Egyptist. Bysant juávhuh iä luhostum väldidiđ Egypti uđđâsist, veik tom irâttii-uv ive 645, peic arabij juávhuh rotoi orostittii irâttâs. Aalgâst arabeh iä ennuvgin muttám aašijd Egyptist, tuáivun orroođ tobbeen pisovávt haaldâšmin – lijjiihân sij kuittâg etnisâš já oskoldâhlâš ucceeblovvoost. Nuuvtpa sij iä irâttâm jurgâlittiđ egyptlijd islamoskon, iäge muttám Bysant viäruttâs vyevi. Arabeh tátulávt pissuu sierâ egyptlijn, iäge tondiet meidgin valjim Aleksandria uáivikaavpugin, peic vuáđudii jieijâs kaavpug, Al-Fusṭāṭ, mii lâi talle val bysantlij haldâšem Babylon. Arabisaatio kal tábáhtui kuuloold Egyptist-uv, mutâ ovdâmerkkân kreikakielâ pisoi virgálâškielân ive 706 räi já ulmuuh sarnuu ain koptikielâ Al-Fusṭāṭist-uv. Mottoom kooskâst algii leđe oskoldâhliih liävuttemesvuođah. Tuođâlâš islamisaatio tábáhtui kuittâg esken ennuv maŋeláá Fāṭimidij dynastia ääigi, ivij 969–1171 kooskâst. Mamelukeh, ottomaaneh já Stuorrâ-Britannia. Ovdilgo ottomaaneh valdii Egypti uássin sii väldikode, haldâšii mamelukeh Egypti iivij 1250–1517. Ton paje ääigi šoodâi Egyptist muslimmaailm nuorttii arabiasárnoi kuávlu pooliitlâš, kulttuurlâš já ekonoomlâš kuávdáš. Mielâkiddiivâš lii tot, ete mamelukeh jieijah iä lam arabeh, sist ij lam muslimlâš tuávváš já maaŋgah sist mattii hirmâd hyeneeht arabiakielâ. Egyptist šoodâi uási Ottomaanij väldikode ive 1517, mutâ mamelukeh kuittâg haldâšii Egypti autonomisâš staatân vala talle-uv. Egypti lâi uási Ottomaanii väldikode ive 1798 räi, kuás ranskaliih pottii enâmân. Sij iä kiergânâm leđe ko muáddi ive Egyptist, ko Napoleon meridij koččođ juávhuid meddâl tobbeen, ko britih lijjii uhkedâm volliittiđ Ranska taampâid Koskâmeerâst. Esken Muhammad Ali haldâšem orostittij mamelukij vaikuttâsvääldi Egyptist. Sust šoodâi Egypti kuvernöör ive 1805 já tagarin sun pisoi ive 1849 räi. Ive 1869 valmâštui Suez uáli, mii raahtij Egyptist maailmkäävpi kuávdášsaje. Staatâ kuittâg viälgádui hirmâdávt já tondiet Stuorrâ-Britannia, mii halijdij suojâliđ páihálâš investistmijdis, vaaldij Egypti haldâšem vuálá ive 1882. Nomâlâs väldi siäilui kuittâg ottomaanijn ive 1914 räi. Jiečânâsvuotâ. Gamal Abdel Nasser Mansourast ive 1960 Virgálávt Egypti finnij jiečânâsvuođâs ive 1922 já tast šoodâi kunâgâskodde. Stuorrâ-Britannia juávhuh lijjii kuittâg vala-uv Egyptist já britih meridii olgopolitiikist já ekonomiast. Ive 1952, britij vuástálistem vyelgiđ Egyptist tovâttij liävuttemesvuođâid já loopâst joba Kairo puáldim uđđâivemáánu 26.peeivi 1952. Ive 1952 suáldátteh čovádii vääldi kunâgâs Farukist, kii lâi toimâm kunâgâssân 1936 rääjist, já staatâst šoodâi täsiväldi. Staatâ njunošin šoodâi kenraal Nagibi, mutâ jo ive 1954 Gamal Abdel Nasser lavkkij suu sajan já Nasserist šoodâi president. Sun stivrij staatâ sosialistlub suundán. Suu jäämmim maŋa, ive 1970, presidentin šoodâi Anwar Sadat, kii lâi lamaš väripresidentin. Sadat oppeet stivrij ekonomia- já sispolitiik aaibâs nube suundán, meddâl sosialismist. Robdâislamisteh kuittâg kuddii Sadat ive 1981. Viehâdâh. Egyptist ääsih ohtsis paijeel 102 miljovn olmožid. Tot lii kuálmádin enâmustáá puoh Afrik staatâin, tuše Nigeria já Etiopia ässeeloho lii stuárráb, já 14. enâmustáá puoh maailm staatâin. Egypti ässeeloho šadda 1,94 %, ađai suulân 2 miljovn ulmuu verd, ivveest. Ässeesaahâdvuotâ Egyptist lii 84 olmožid per km², mutâ kaavpugijn tot lii ennuv eenâb. Ovdâmerkkân Kairost, mon ässeesaahâdvuotâ lii puoh stuárráámus Egyptist, ääsih 46 349 olmožid per km². 43 % egyptilijn ääsih kaavpugijn. 
El Salvador. thumb El Salvador lii staatâ Koskâ-Amerikâst. Ton uáivikaavpug lii San Salvador. El Salvador 
Elefanttähtiriddo. Elefanttähtirido täsiväldi () ađai Elefanttähtiriddo lii staatâ Afrikâst. Ton virgálâš uáivikaavpug lii Yamoussoukro já haaldâtlâš uáivikaavpug Abidjan. 
Elleeriehtipiäládâh. Elleeriehtipiäládâh (,) lii ohtâ Suomâ piäláduvâin. Tot vuáđudui ive 2015 já peesâi Suomâ piäládâhregisterân ive 2016. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019. Elleeriehtipiäládâh 
Elm. Elm lii oovdiš kieldâ Sveeicist, Glarus kantonist. Elmist ääsih 631 olmožid. Ton vijdodâh lii 90,73 km², já alodâh 977 m. Historjá. Elm kieldâ lopâttui ive 2010 loopâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân já šoodâi uđđâ Glarus Süd kieldâ. Käldeeh. Elm Elm 
Elsa Väisänen. Elsa Väisänen (oovdiš Mujo, jieijâs suuvâst Aikio) lii šoddâm ive 1941 Ruávinjaargâst. Sun lii oppâm sämikielâ eenikielânis. Suu sämikiel nommâ lii Heendâ Heeihâ Elsa. Suu eeči lâi Heendâ Heikkâ, Heikki Aikio, já suu enni lâi Vuoli Máárjá, Briitta Maria Aikio (jieijâs suuvâst Valle). Elsa Väisänen áásá tääl Oulu aldasijn Kempelest. Elsa Väisänen lii toimâm kielâmiäštárin vistig anarâškielâ tievâsmittemškovliittâsâst 2009–2010 já ton maŋa-uv maŋgáid uáppeid. Sun lii máttááttâm tievâsmittemškovlim ääigi kietâtuojijd já ärbipurrâmuškuursâ. Sun lijkkoo kođemân já kulokuvij jurgâlmân já sárnu mielâstis sämikielâ ulmuigijn. Sun ráhtá meid rukkoospuudâid Säämi radion. Väisänen 
Encamp. Encamp lii kieldâ Andorrast. Encampist ääsih 11 688 olmožid. Ton vijdodâh lii 74 km², já alodâh 1 238 m. Käldeeh. Encamp 
Engi. Engi lii oovdiš kieldâ Sveeicist, Glarus kantonist. Engist ääsih 603 olmožid. Ton vijdodâh lii 40,7 km², já alodâh 812 m. Historjá. Engi kieldâ lopâttui ive 2010 loopâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân já šoodâi uđđâ Glarus Süd kieldâ. Käldeeh. Engi Engi 
Eritrea. Eritrea lii staatâ Afrikâst. Ton uáivikaavpug lii Asmara. 
Erkki Itkonen. Erkki Esaias Itkonen () lâi syemmilâš kielâtotkee. Totken sun lâi ubâ 1900-lovo merhâšitteemus fennougrist. Der ostlappische Vokalismus vom qualitativen Standpunkt aus mit besonderer Berücksichtigung des Inari- und Skoltlappischen. Taat tutkâmuš čielgee motomijd vookaalaašijd já addel diakronisii uáinu toos, maht vokaleh nubástuveh nubbijd vokaláid. Taan tutkâmušâst Itkonen viärdádâlâi anarâškielâ nuorttâlâškielân. Kielâi viärdádâllâm lii ain ávhálâš, tondiet ton áánsust lii älkkeb kavnâđ kielâhistorjálijd käldeid já madduid. Sun valjij eidu anarâškielâ já nuorttâlâškielâ, tastko toh láá kuábbááh-uv nuorttâsämikielah. Uáli stuorrâ uási tain puáris tutkâmušâin láá eidu tagareh tutkâmušah, moh viärdádâleh sämikielâid. Käldeeh. Itkonen Itkonen Itkonen Itkonen 
Ersäkielâ. Ersäkielâ lii suomâ-ugrâlâš kielâ. Käldeeh. Ersäkielâ Ersäkielâ 
Esanatoglia. Esanatoglia lii kieldâ Italiast, Marche kuávlust. Esanatogliast ääsih 1 923 olmožid. Ton vijdodâh lii 47,91 km², já alodâh 495 m. Esanatoglia naaburkieldah láá Fabriano, Fiuminata já Matelica. Käldeeh. Esanatoglia 
Escaldes-Engordany. Escaldes-Engordany lii kieldâ Andorrast. Escaldes-Engordanyst ääsih 14 599 olmožid. Ton vijdodâh lii 30 km², já alodâh 1 050 m. Käldeeh. Escaldes-Engordany 
Eschen. Eschen lii kieldâ Liechtensteinist. Eschenist ääsih 4 385 olmožid. Ton vijdodâh lii 10,38 km², já alodâh 452 m. Käldeeh. Eschen 
Espanja. thumb Espanja lii staatâ Euroopâst. Ton uáivikaavpug lii Madrid. Espanjast láá 17 jiešhaldâšemkuávlud já 50 eennâmkodded. 
Espanjakielâ. Espanjakielâ (esp. "espaŋol") kulá indoeurooplij kielâi romaanlâš kielâjuávkun. Käldeeh. Espanjakielâ 
Espanjatavdâ. Suáldáttij pyecceiviäsu Kansasist espanjataavdâ ääigi. Espanjatavdâ lâi ivij 1918–1919 maailmvijđosávt joođoost lamaš pandemia, mon tovâttij influenssa A vyelitijppâ H1N1. Maŋeláá lii čielgâm, et taat lii lamaš loddeinfluenssa. Pandemia piištij suullân pelnub ive. Espanjataavdâ tavdâkovveen lijjii kuorsâttâh, kumeštâs já pohčâseh. Monnjâtavdân maaŋgâs finnij kepiskumeštâs. Ubâ maailmist espanjatavdâ kuudij 30 - 50 miljovn olmožid. Suomâst espanjataavdân jammii suullân 25 000 olmožid. Majemui aigij lii čielgâm, et taavdâst talle selvânâm ulmuuh kyeddih ain vorâstis taan influenssavirus vyestiamnâstijd. Espanjatavdâ kuudij eromâšávt tiervâs, nuorâ ulmuid. Nuorah sattii jäämmiđ influenssavirus keežild puáttám kepiskumeštâsân muádi peeivist. Suomâst, tego eres-uv enâmijn, espanjatavdâ ovdánij epidemiapároigijn motomij mánuppojij kooskâi. Puoh viärráámus pááru juuđij čohčuv 1918, kuás influenssa levânij masaba puoh asâttum kuávloid eennâmpáálu alne. Espanjatavdâ poođij meiddei Laapi kuávlun. Ovdâmerkkân Kittâlist toos jammii 40 olmožid. Ton tove Anarist tavdâ ij ennuskin vaiguttâm ige levânâm vijđáht. Espanjatavdâ poođij Aanaar kuávlun juovlâmáánust 1919. Aanaar já Ucjuuvâ tuáhtár Yrjö Jukola diagnosistij vuossâmuid influensan puáccám ulmuid uđđâivemáánu 10. peeivi 1920 Kaamâsist. Pyecceeh lijjii finnim taavdâ kävppimäđhistis Njiävdámist Taažâst. Tavdâ levânij jotelávt ubâ Kaamâs siijdân já tobbeen ain eres-uv sijdáid. Aanaar kieldâ tiervâsvuottipšoost onnii talle huolâ kuávlutuáhtár Jukola já pyecceitipšoo Ylioja, kiäst lijjii kyehti išetipšoo. Kieldâst lâi čiččâmsajasâš pyecceiviäsu já apteek. Pyecceitipšoo já suu išekyevtis puáccájii forgâ jiejah-uv. Kolleroggee Otto Schneider poođij iššeen, lieggij viistijd, mälistij já tálhudij pyecceid. Tuáhtár Jukola vuolgâttij etiviestâid tálhudemhaldâttâhân: "Espanjatavdâ levânânâm ubâ Laapi kuávlun já pyecceeh láá ennuv, koddá ennuv ulmuid, vuolgâttiđ jottee tipšoid munjin iššeen." Pegâlmâs sämmilâš lâi Lusme Piättár, kote ij luáštám oovtâgin jottee tálusis, já nuuvt Lusmenjargâ šeštui influensast - masaba áinoo táállun ubâ kieldâst. Influensan iä lamaš šiev talkkâseh, mut aalmug luotij kuulmâ koonstân: viijnán, piikân já sáávnán. Kuovâmáánu vuossâmuš okko lâi Anarist viärráámus. Talle jammii suullân 80 aanaarlâžžâd. Rummâšeh lijjii nuuvt ennuv, et uási koolgâi hävdidiđ juávkkuhavdijd. Kyevti mánuppaje ääigi taavdân jammii ohtsis 190 olmožid, adai masaba lovvááduási kieldâ ässein. Espanjataavdâ maŋa suullân 120 pärnid paccii uárbisin. Párnáitipšo várás cegâttui párnáipäikki Rivdulân, kost párnááh pajasšoddii suomâkielâlii pirrâsist. Taan nubástus keežild sämikielâ lappuuškuođij. Käldeeh. "Taat sijđo teikkâ taan siijđo uási lii jurgâlum suomâkielâlâš Wikipediast." 
Espoo. Espoo () lii kaavpug Suomâst, Uđđâeennâm eennâmkoddeest. Espoost ääsih 290 341 olmožid, já ton vijdodâh lii 528,03 km², mast 215,70 km² lii čääci. Espoo naaburkieldah láá tavveen Vihti já Nurmijärvi, nuorttân Helsig já Vantaa, uárjin Kirkkonummi já Espoo siste Kauniainen. Historjá. Espoo vuáđudui 1400-lovvoost, já tast šoodâi kaavpug ive 1972. Kielâ. Ive 2019 loopâst 217 486 olmožid sarnuu suomâkielâ eenikiellân já 20 033 olmožid sarnuu ruotâkielâ eenikiellân. Käldeeh. Espoo Espoo 
Eswatini. Eswatini kunâgâskodde (swazikielân: "Umbuso weSwatini") ađai Eswatini (swazikielân: "eSwatini"), mon tiettih meid noomáin Swazieennâm, lii staatâ Afrikâst. Ton haaldâtlâš uáivikaavpug lii Mbabane já lahâasâttemlâš uáivikaavpug lii Lobamba. 
Etiopia. Etiopia demokraatlâš littotäsiväldi ađai Etiopia (amharakielân: "ኢትዮጵያ, ʾĪtyōṗṗyā", afarkielân: "Itiyoophiyaa", ge'ezkielân: "ኢትዮጵያ". oromokielân: "Itoophiyaa", somalikielân: "Itoobiya", tigrinjakielân: "ኢትዮጵያ") lii staatâ Afrikâst. Ton uáivikaavpug lii Addis Abeba. 
Euroop. Euroop lii eennâmuási, kost sämieennâm-uv lii. 
Euroop staatah. • border Ovtâstum kunâgâskodde‎ • border San Marino Euroop staatah 
Euroop union. Euroop union (, já) lii pooliitlâš já ekonomâlâš staatâlitto, moos kuleh 27 jiečânâs já jiešmerideijee eurooplâš jeessânstaattâd. Euroop union jeessânstaatah láá Belgia, Bulgaria, Eestieennâm, Espanja, Irland, Italia, Kreikka, Kroatia, Kypros, Latvia, Liettua, Luxemburg, Malta, Nuorttâriijkâ, Portugali, Puola, Ranska, Romania, Ruotâ, Saksa, Slovakia, Slovenia, Suomâ, Tanska, Tšekki, Uŋgar já Vuáládâhenâmeh. Euroop unionist lii ohtâsâš vaaluut euro ("€"). 
Evijärvi. Evijärvi lii kieldâ Suomâst, Maadâ-Tavepoođâeennâm eennâmkoddeest. Evijärvist ääsih 2 422 olmožid, já ton vijdodâh lii 390,71 km², mast 36,56 km² lii čääci. Evijärvi naaburkieldah láá Kauhava, Kruunupyy, Lappajärvi, Pedersöre kieldâ já Veteli. Siijdah. Evijärvi, Haapajärvenkylä, Ina (Ena), Jokikylä, Kerttua, Kivijärvenkylä, Latukka, Sydänmaa já Särkikylä. Käldeeh. Evijärvi 
Eŋgâlâskielâ. Eŋgâlâskielâ lii germaanlâš kielâ, mii šoodâi Eŋlandist. Tot lii ohtâ maailmkielâin, já tom aneh tááláá ääigi tehálumos lingua francan. 
Eŋland. thumb thumb Eŋland lii Ovtâstum kunâgâskode uásikuávlu. 
F. F lii läättinlâš puustavoornig kuuđâd já anarâškielâ puustavoornig 11. puustav. 
Fabriano. Fabriano lii kaavpug Italiast, Marche kuávlust. Fabrianost ääsih 30 214 olmožid. Ton vijdodâh lii 272,08 km², já alodâh 325 m. Fabriano naaburkieldah láá Cerreto d'Esi, Costacciaro, Esanatoglia, Fiuminata, Fossato di Vico, Genga, Gualdo Tadino, Matelica, Nocera Umbra, Poggio San Vicino, Sassoferrato, Serra San Quirico já Sigillo. Historjá. Fabrianost šoodâi kaavpug ive 1357. Käldeeh. Fabriano Fabriano 
Fabrizio Brecciaroli. Fabrizio Brecciaroli (š. njuhčâmáánu 29. peeivi 1976, Jesi, Italia) lii italialaš diplom-insner, kote lii luuhâm anarâškielâ Oulu ollâopâttuvvâst. Sun parga Anarâškielâ seervi mediapargen. Suu puáhtá anneeđ anarâškielâlii Wikipedia eeččin. Suu spesialiteet lii meid lamaš anarâškielâlii kirjálii kulttuur huksim. Sun lii jurgâlemsyergi äššitobdee, já sun lii meid toimâm italiakielâ máttáátteijen. Fabrizio Brecciaroli lii majemui aaigij jurgâlâm nuorâikirjálâšvuođâ anarâškielân já lamaš fáárust tooimâtmin Anarâš-loostâ já Loostâš-lostii. Sun lii toimâttâm kuulmâuáság tihtâantologia anarâškielân (almostuvá 2020 loppâivveest). Fabrizio lii pyeri ovdâmerkkâ tast, moin naalijn ij-anarâš puáhtá čonnâšuđ kielâsiärvušân já väldiđ ovdâsvástádâs kielâ já kulttuur oovdedmist. Brecciaroli Brecciaroli 
Facebook. Facebook lii ive 2004 vuáđudum sosiaallâšmedia palvâlus, mon lii vuáđudâm Mark Zuckerberg oovtâst Eduardo Saverináin, Dustin Moskovitzáin, já Chris Hughesáin. Ive 2012 Facebookist lâi jo paijeel miljard kevtted, kiäin suulân pele ellii tobbeen jyehi peeivi. 
Faetano. Faetano lii kieldâ San Marinost. Faetanost ääsih 1 189 olmožid. Ton vijdodâh lii 7,75 km², já alodâh 362 m. Käldeeh. Faetano 
Falconara Marittima. Falconara Marittima lii kieldâ Italiast, Marche kuávlust. Falconara Marittimast ääsih 25 902 olmožid. Ton vijdodâh lii 25,82 km², já alodâh 5 m. Falconara Marittima naaburkieldah láá Ancona, Camerata Picena, Chiaravalle já Montemarciano. Käldeeh. Falconara Marittima 
Falerone. Falerone lii kieldâ Italiast, Marche kuávlust. Faleronest ääsih 3 264 olmožid. Ton vijdodâh lii 24,61 km², já alodâh 433 m. Falerone naaburkieldah láá Belmonte Piceno, Montappone, Monte Vidon Corrado, Montegiorgio, Penna San Giovanni, Sant'Angelo in Pontano já Servigliano. Käldeeh. Falerone 
Feministlâš piäládâh. Feministlâš piäládâh (,) lii ohtâ Suomâ piäláduvâin. Piäládâhregisterân tot peesâi uđđâivemáánu 10. peeivi 2017. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019, já "Motomeh Suomâ piäláduvâi noomah", almostittum 19.05.2017. Feministlâš piäládâh 
Fermo. Fermo lii kaavpug Italiast, Marche kuávlust. Fermost ääsih 37 014 olmožid. Ton vijdodâh lii 124,53 km², já alodâh 319 m. Fermo naaburkieldah láá Altidona, Belmonte Piceno, Francavilla d'Ete, Grottazzolina, Lapedona, Magliano di Tenna, Massa Fermana, Mogliano, Monte Urano, Montegiorgio, Monterubbiano, Ponzano di Fermo, Porto San Giorgio, Porto Sant'Elpidio, Rapagnano, Sant'Elpidio a Mare já Torre San Patrizio. Historjá. Fermost šoodâi kaavpug ive 1357. Käldeeh. Fermo Fermo 
Fermo eennâmkode kieldah. Fermo eennâmkoddeest láá 40 kieldâd. Käldeeh. * 
Fiastra. Fiastra lii kieldâ Italiast, Marche kuávlust. Fiastrast ääsih 644 olmožid. Ton vijdodâh lii 84,48 km², já alodâh 732 m. Fiastra naaburkieldah láá Camerino, Cessapalombo, San Ginesio, Sarnano já Valfornace. Kieldâlahtemeh. Uđđâivemáánu 1. peeivi 2017 Acquacanina kieldâ lohtui Fiastra kieldân. Käldeeh. Fiastra 
Fidži. thumb Fidži täsiväldi ađai Fidži (,) lii suáluikuávlu staatâ Oseaniast, Kuálhismeerâ maadâuásist, Uđđâ Seeland taavaapeln. Ton uáivikaavpug lii Suva. 
Fight Club. "Fight Club vuossâmuš njuolgâdâs lii, ete ij uážu sárnuđ Fight Clubist." Fight Club 
Filippiineh. thumb Filippiineh láá staatâ Aasiast. Toi uáivikaavpug lii Manila. 
Filottrano. Filottrano lii kieldâ Italiast, Marche kuávlust. Filottranost ääsih 9 215 olmožid. Ton vijdodâh lii 71,20 km², já alodâh 270 m. Filottrano naaburkieldah láá Appignano, Cingoli, Jesi, Montefano, Osimo já Santa Maria Nuova. Käldeeh. Filottrano 
Fiorentino (San Marino). Fiorentino lii kieldâ San Marinost. Fiorentinost ääsih 2 553 olmožid. Ton vijdodâh lii 6,57 km², já alodâh 490 m. Käldeeh. Fiorentino 
Firenze. Firenze lii kaavpug Italiast, Toscana kuávlust. Firenzest ääsih 372 181 olmožid. Ton vijdodâh lii 102,32 km², já alodâh 50 m. Firenze naaburkieldah láá Bagno a Ripoli, Campi Bisenzio, Fiesole, Impruneta, Scandicci já Sesto Fiorentino. Käldeeh. Firenze Firenze 
Fiuminata. Fiuminata lii kieldâ Italiast, Marche kuávlust. Fiuminatast ääsih 1 312 olmožid. Ton vijdodâh lii 76,22 km², já alodâh 479 m. Fiuminata naaburkieldah láá Castelraimondo, Esanatoglia, Fabriano, Matelica, Nocera Umbra, Pioraco, Sefro já Serravalle di Chienti. Käldeeh. Fiuminata 
Florida. Florida lii Ovtâstumstaatâi uásistaatâ. Ton uáivikaavpug lii Tallahassee já stuárráámuuh kaavpugeh láá Jacksonville, Miami já Tampa. Florida uásistaatâst ääsih ohtsis suulân 21,9 miljovn olmožid (2020). Tot lii Ovtâstumstaatâi kuálmádin stuárráámus uásistaatâ ässeelovo mield. 
Fooneetlâš saliens. Fooneetlâš saliens uáivild tom, magarijd jienâduvâid já kukkoduvâid lii älkkee iäruttiđ sárnumist já magarijd ij lah. Ađai jis láá kuhes jienâduvah, te tain lii stuorrâ fooneetlâš saliens. Já talle meiddei nubijkulij. Jis láá uánihis jienâduvah, te tain lii uccâ fooneetlâš saliens. Ovdâmerkkân stuorrâ fooneetlâš saliens lii jienâduvâst “r”, mii kulloo čielgâsávt. 
Francavilla d'Ete. Francavilla d'Ete lii kieldâ Italiast, Marche kuávlust. Francavilla d'Etest ääsih 932 olmožid. Ton vijdodâh lii 10,20 km², já alodâh 231 m. Francavilla d'Ete naaburkieldah láá Corridonia, Fermo, Mogliano, Monte San Pietrangeli já Montegiorgio. Käldeeh. Francavilla d'Ete 
Frank Capra. Francesco Rosario ”Frank” Capra () lâi italialâš-ameriklâš stivrejeijee, čällee já pyevtitteijee. Eellim. Frank Capra šoodâi vyesimáánust 1897 Bisacquinost, Sisiliast, Italiast. Sun lâi ohtâ katolilâš perruu čiččâmist päärnist. Ive 1903 Capra peerâ vuolgij Amerikan tamppáin já läddejii New Yorkin. Mätki jotkui junáin Kalifornian, kost Capra stuorrâ viljâ jo aasâi. Tobbeen Capra algâttij škoovlâ čohčuv 1903. Ive 1909 sun jođeškuođij Los Angeles' Manual Arts High School. Suu peerâ irâttij finniđ suu joskâđ škoovlâ já älgiđ porgâđ pargoid, mutâ Capra ij halijdâm. Ko sun valmâštui Manual Arts High Schoolist, sun joođhij California Institute of Technologyn luuhâđ kemiatekniik, já valmâštui tobbeen ive 1918. Sun máttááttij vuosmuu maailmsuáđi majemuu ive matematiik Ovtâstumstaatâi suátivievâst. Karrieer. Veikkâ Caprast ij lamaš ollágin hárjánem elleekovesuárgán, sun finnij sanfransiscolâš teatter čaittâleijee pálkkááttiđ suu stivriđ uánihisfiilmâ ive 1922. Tast maŋa Capra vaaldij pargo San Fransisco elleekovestudiost já máttááškuođij elleekoverähtim porgâmáin vistig čyeppen, kamera-assistenttin, čällen já išestivrejeijen. Capra tuuđâi komediačällee pargon já forgâ sun šoodâi-uv komedian spesiaališuvvee stivrejeijen. Ko sun lâi porgâm Mack Sennetijn, Capra sirdui Columbia Picturesin, kost sust tuođâi šoodâi elleekoverähtee, kii maatij rähtiđ taggaar draama já komedia moid táváliih keččeeh puovtij tuođâi resonistiđ. Frank Capra čuoppâmin suátivievâ elleekove nube maailmsuáđi ääigi. Sust šoodâi täsni uccâ studio stivrejeijei kooskâst. Keččei mielâst suu elleekoveh lijjii teháliih já toh lijjii šievmielâ fiilmah moid tuođâi tarbâšij Stuorrâ lama viärráámui peeivij ääigi. Capra šoodâi-uv ohtân 1930-lovo pivnohumosijn elleekoverähtein. Capra finnij kyehti pyeremuu elleekove Oscar já kulmâ pyeremuu stivrejeijee Oscar suu elleekuuvijn "It Happened One Night" (1934), "Mr. Deeds Goes to Town" (1936), and "You Can't Take It With You" (1938). Sun lii stivrim meid "It's a Wonderful Life", mii almostui ive 1946, mutâ mast šoodâi Suomâst klassikko eskin ive 1973, ko tahhee vuoigâdvuođah Ovtâstumstaatâin nuuvâi já kanavah aalgij čäittiđ tom jyehi juovlâi ääigi. Fiktiivlij elleekuuvij lasseen sun lii stivrim nube maailmsuáđi ääigi dokumentijd, moid Ovtâstumstaatâi haldâttâs tiilái sust já moi ulmen lâi lasettiđ ameriklij toorjâ suátitooimâid. Sun raahtij ovdâmerkkân ohtsis čiččâm uássid "Why We Fight" dokumentrááiđu. Tain dokumentijn tuše kyehti, pyeremuu dokument Oscar vyeittee "Prelude to War" (1942) sehe "Battle of Russia" (1943; stivrim oovtâst Anatole Litvakijn), puovtij keččâđ elleekoveteatterijn suáđi ääigi. Filmografia. thumb Käldeeh. Capra Capra Capra 
Frank Whaley. Frank Joseph Whaley (š. syeinimáánu 20. peeivi 1963, Syracuse, New York, Ovtâstumstaatah) lii ameriklâš čaittâleijee, čällee já stivrejeijee, kiäm tobdeh pyeremustáá elleekuuvijn "Pulp Fiction" (1994) já "Swimming with Sharks" (1994). Vuosmuš kuhes elleekove, mon sun jieš čaalij já stivrij, lâi "Joe the King" (1999). Suu kálgu lii Heather Whaley já sunnust lává kyehti päärni. Käldeeh. Whaley Whaley Whaley 
Frans Äimä. Frans Äimä () lâi syemmilâš kielâtotkee, kote tuuđhâi meid anarâškielâ. Sun lâi vuossâmuš, kote almostitij aldasáid tievâslii kuvvim anarâškielâ fonetiikast já fonologiast. Eine Gruppe von Vokalwechselfällen im Inarilappischen. "Eine Gruppe von Vokalwechselfällen im Inarilappischen" lâi Äimä "Lectio praecursoria" (nágáttâllâmtilálâšvuođâ sahâvuáru), mii tollui ive 1914. Sun kieđâvušâi sahâvuárustis anarâškielâ já mottoomverd meiddei kildinsämikielâ toi 1. staavvâl vookaalnubástusâi tááhust, já et maht toh sorjoh kielâhistorjálávt já fooneetlávt 2. staavvâl vokalist. Kuávdáš juurdâ lii, et 1. staavvâl vookaal šlaajân vaaikut nube tááhust 2. staavvâl vookaal alodâh (nomâlâssân i já e tovâtteh ereslágán vookaal ko eres vokaleh) já nube tááhust 2. staavvâl vookaal algâalgâlâš kukkodâh (tááláá kielâst iäru lii jo lappum). Phonetik und Lautlehre des Inarilappischen. "Phonetik und Lautlehre des Inarilappischen" lii Frans Äimä ive 1918 almostum náguskirjepargo. Tot čielgee magareh konsonanteh já vokaleh lijjii anarâškielâst čyeti ihheed tassaaš. Ovdâmerkkân Äimä iäruttij fooneetlávt kyehti k-puustav: táválâš k-puustav já k-puustav, mon vyelni lii njuolâ. Taan ääigi kielâst kuábbááh-uv k-pustaveh maneh kuittâg siämmáá fooneem siisâ. Äimä iäruttij fooneetlávt meiddei uáli ennuv vokalijd. Ton lasseen sun kieđâvušâi puoh máhđulijd diftoŋijd (kyehti vookaal oovtâst) já triftoŋijd (kulmâ vookaal oovtâst). Onnáá peeivi triftoŋeh iä lah innig ollágin (om. “iei”: nubbe “i” lii pelivookaal). Sun luvâttâlâi nuuvt ettum “olmâ diftoŋijd” – ovdâmerkkân “ai”, “ei”, “ii”, “oi” já “ui”. Taan ääigi kielâst vookaal “i” ij kuittâgin lah diftoŋ siste: tagareh “olmâ diftoŋeh” láá jiešalnees vookaal + pelivookaal. Sun luvâttâlâi nuuvt ettum “ij-olmâ diftoŋijd”. Taan ääigi kielâ diftoŋeh (iä, ie, uo, uá, ye) kuleh taan juávkun. Äimä mield taan juávkun kullii eenâb ko vittâ diftoŋ, mut onnáá peeivi ovdâmerkkân “εä”, “eä” já “iä” maneh puoh siämmáá diftoŋ vuálá. Äimä tutkâmuš ij kuittâgin kieđâvuš tuše jienâduvâi šlaajâ. Mielâkiddiivâš lii meiddei Äimä tutkâmuš jienâduvâi kukkoduvâst. Sun lii merkkim vijđásávt puoh kukkodâhtaasijd, moh lijjii käävci. Käldeeh. Äimä Äimä Äimä Äimä 
Freetown. Freetown lii Sierra Leone stuárráámus kaavpug já uáivikaavpug. Freetown Freetown 
G. G lii läättinlâš puustavoornig čiččâd já anarâškielâ puustavoornig 12. puustav. 
Gabon. Gabon lii staatâ Afrikâst. Ton uáivikaavpug lii Libreville. 
Gaborone. Gaborone lii Botswana uáivikaavpug já stuárráámus kaavpug. Nommâ kaavpugân lii adelum Kgosi Gaborone mield, kii lâi Batlokwai jođetteijee. Gaborone meerhâš "tot ij šietâ hyeneest" teikkâ "tot ij lah šiettâmettum". Käldeeh. Gaborone Gaborone 
Gagliole. Gagliole lii kieldâ Italiast, Marche kuávlust. Gagliolest ääsih 591 olmožid. Ton vijdodâh lii 24,05 km², já alodâh 484 m. Gagliole naaburkieldah láá Castelraimondo, Matelica já San Severino Marche. Käldeeh. Gagliole 
Gambia. Gambia täsiväldi ađai Gambia (mandinkakielân: "Kambiya"; wolofkielân: "Gámbi") lii staatâ Afrikâst. Ton uáivikaavpug lii Banjul. 
Gamprin. Gamprin lii kieldâ Liechtensteinist. Gamprinist ääsih 1 658 olmožid. Ton vijdodâh lii 6,19 km², já alodâh 468 m. Käldeeh. Gamprin 
Genga. Genga lii kieldâ Italiast, Marche kuávlust. Gengast ääsih 1 700 olmožid. Ton vijdodâh lii 73,16 km², já alodâh 320 m. Genga naaburkieldah láá Arcevia, Fabriano, Sassoferrato já Serra San Quirico. Käldeeh. Genga 
Genova. Genova lii kaavpug Italiast, Liguria kuávlust. Genovast ääsih 574 503 olmožid. Ton vijdodâh lii 240,29 km², já alodâh 20 m. Genova naaburkieldah láá Arenzano, Bargagli, Bogliasco, Bosio, Campomorone, Ceranesi, Davagna, Masone, Mele, Mignanego, Montoggio, Sant'Olcese, Sassello, Serra Riccò, Sori, Tiglieto já Urbe. Käldeeh. Genova Genova 
Georgia. thumb thumb Georgia lii staatâ Euroopâst já Aasiast. Ton uáivikaavpug já stuárráámus kaavpug lii Tbilisi. 
Georgia (uásistaatâ). Georgia lii Ovtâstumstaatâi uásistaatâ. Ton uáivikaavpug já stuárráámus kaavpug lii Atlanta. Ton maŋa stuárráámuuh kaavpugeh Georgiast láá Augusta já Columbus. Georgia uásistaatâst ääsih ohtsis suulân 10,7 miljovn olmožid (2020). Käldeeh. Georgia (uásistaatâ) 
Ghana. Ghana, virgálávt Ghana täsiväldi (), lii staatâ Afrikâst, Guinealuovtâ riddoost. Ton uáivikaavpug lii Accra. Ghana ránnjástaatah láá Elefanttähtiriddo, Burkina Faso já Togo. Ghana nommâ meerhâš "suátikunâgâs" soninkekieláin. Eennâmtiätu. Ghana sajadâh lii Viestâr-Afrikâst, Guinealuovtâ riddoost. Ton nuorttiibeln lii Togo, tavveen Burkina Faso já viestârist Elefanttähtiriddo. Mäddin rääji jotá Atlant väldimeerâ rido ohtsis 539 km. Ghana vijđodâh lii 238 537 km². Peeivitäsideijee aldavuotâ taha tom, ete Ghanast lii trooppisâš šoŋŋâdâh. Tavveen lii liegâs já viehâ koške, mäddin oppeet kume já laavtâs. Meccikuávluh väldih 21 % Ghana vijđoduvvâst. Mäddin já viestârist lii arvemecci, tavveen eenâb saavaan. Ghanast lii suulân 736 km² stuárusâš Mole aalmuglâšmecci, mii lii luándusuojâlemkuávlu. Ghanast láá meid maaŋgâpiälálávt elleeh: ohtsis aainâs-uv 222 eres njomâtteijeešlaaijâd já 206 loddešlaaijâd (2014). Ghanast láá love haldâttâhkuávlud: Greater Accra, Ashanti, Brong-Ahafo, Central, Eastern, Northern, Upper East, Upper West, Volta já Western. Haldâttâhkuávluid jyehih vala pirrâdâhkuddijd. Viehâdâh. Ghana suulân 31 miljovn ässest 56,7 % ääsih kaavpugijn. Mediaanahe Ghanast lii 21,5 ihheed já suullân 57 % ghanalijn láá vuálá 25-ihásiih. Ässeesaahâdvuotâ lii 115 ässed per km². Ristâosko lii stuárráámus oskoldâh Ghanast. 71,2 % ghanalijn láá ristâliih já 17,6 % muslimeh. Etnisâš- já kielâjuávhuh. Ghana viehâduvâst lii máhđulâš iäruttiđ aainâs-uv 75 eres juávkkud, moin stuárráámus uási láá hirmâd uceh, mutâ suullân 10 láá nummeerlávt merhâšitteeh. Stuárráámuuh tain juávhuin láá Akaneh (mii siskeeld Anyih, Ašantih, Bauleh, Fanteh, já Guangeh), Mole-Dagombah, Eweh, Ga-Adangbeh já Gurmah. Ghana virgálâškielâ lii eŋgâlâskielâ, mutâ tobbeen sárnuh suullân 80 eres kielâd, moh juáháseh kuávlui mield. Veikkâ kielah láá maaŋgah, toh láá iberdetteeh, jis máttá kielâ, mii kulá siämmáá etnisâš juávkun. Kielâin akankielâ lii vijđásumosávt sarnum Ghanast. Hävdijááh. Hävdijááh láá Ghanast stuorrâ äšši. Toi peht ghanaliih iä tuše muurâšt jáámmám ulmuu, peic meiddei juhloh suu eellim. Hävdijááh láá sosiaallâš tábáhtus, kost sättih leđe uásálisteeh čuođij teikâ tuháttij-uv mield. Toh láá kuávdášlii roolâst ghanalij sosiaallâš elimist. Maŋgii ghanaliih kevttih-uv siämmáá verd ruuđâ hävdijáid ko heejáid - jis iä eenâb-uv. Kistoh láá ivnááh já deetaaljááh, já távjá muštotteh hamijnis jo-uv ulmuu mielâtiiŋgâ teikkâ kovvejeh suu luándu teikkâ pargo. Ovdâmerkkân kiästnii sáttá leđe Coca-Cola -puttâl hámásâš kisto, jis sun lijkkui Coca-Colan, já suuvdárist oppeet sáttá leđe veikkâ kammuuhámásâš kisto. Motomin mana kuhháá-uv ovdilgo ghanaliih hävdideh jaammušâidis. Kuittâg talle ko hävdijááh láá, te seremonia sáttá pišteđ joba čiččâm peivid. 
Gitega. Gitega (ovdâlist Kitega) lii Burundi uáivikaavpug. Gitega Gitega 
Glarus Süd. Glarus Süd lii kieldâ Sveeicist, Glarus kantonist. Glarus Südist ääsih 9 632 olmožid. Ton vijdodâh lii 430,03 km², já alodâh 521 m. Historjá. Glarus Süd kieldâ šoodâi ive 2011 aalgâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân. Käldeeh. * 
Grand-Popo. Grand-Popo lii kaavpug Beninist. Tot lii alda Togo rääji, 19 kilomeetter keččin tast. Togo uáivikaavpugân Lomén Grand-Popost láá 78 kilomeetterid. Grand-Popost tuáimá ive 2000 huksejum syemmilâš-afriklâš kulttuurkuávdáš Villa Karo. Grand-Popo 
Grenada. thumb Grenada lii staatâ Karibiast. Ton uáivikaavpug lii St. George’s. 
Grottazzolina. Grottazzolina lii kieldâ Italiast, Marche kuávlust. Grottazzolinast ääsih 3 289 olmožid. Ton vijdodâh lii 9,26 km², já alodâh 222 m. Grottazzolina naaburkieldah láá Belmonte Piceno, Fermo, Magliano di Tenna, Monte Giberto, Montottone, Ponzano di Fermo, Rapagnano. Käldeeh. Grottazzolina 
Gualdo. Gualdo lii kieldâ Italiast, Marche kuávlust. Gualdost ääsih 759 olmožid. Ton vijdodâh lii 22,22 km², já alodâh 650 m. Gualdo naaburkieldah láá Amandola, Penna San Giovanni, San Ginesio, Sant'Angelo in Pontano já Sarnano. Käldeeh. Gualdo 
Guatemala. thumb Guatemala lii staatâ Koskâ-Amerikâst. Ton uáivikaavpug lii Guatemala. 
Guinea. Guinea lii staatâ Afrikâst. Ton uáivikaavpug lii Conakry. 
Guinea-Bissau. Guinea-Bissau lii staatâ Afrikâst. Ton uáivikaavpug lii Bissau. 
Guyana. thumb Guyana kooperatiivlâš täsiväldi () ađai Guyana täsiväldi teikkâ Guyana lii staatâ Maadâ-Amerikâst. Ton uáivikaavpug lii Georgetown. 
H. H lii läättinlâš puustavoornig káávcád já anarâškielâ puustavoornig 13. puustav. 
Haapajärvi. Haapajärvi lii kaavpug Suomâst, Tave-Tavepoođâeennâm eennâmkoddeest. Haapajärvist ääsih 6 983 olmožid, já ton vijdodâh lii 789,11 km², mast 22,93 km² lii čääci. Haapajärvi naaburkieldah láá Haapavesi, Kärsämäki, Nivala, Pihtipudas, Pyhäjärvi, Reisjärvi já Sievi. Historjá. Haapajärvi vuáđudui ive 1868, já tast šoodâi kaavpug ive 1977. Siijdah. Ahola, Autioranta, Haaganperä, Jokela, Kalakangas, Karjalahdenranta, Kiurunperä, Koposperä, Kumiseva, Kuona, Kuusaa, Mustanperä, Mäntyperä, Nokkous, Oksava, Olkkola, Parkkila, Tiitonranta, Tuomiperä, Varisperä, Vehkapuhto, Veivarinperä já Ylipää. Käldeeh. Haapajärvi Haapajärvi 
Haapavesi. Haapavesi lii kaavpug Suomâst, Tave-Tavepoođâeennâm eennâmkoddeest. Haapavesist ääsih 6 722 olmožid, já ton vijdodâh lii 1 086,15 km², mast 36,33 km² lii čääci. Haapavesi naaburkieldah láá Haapajärvi, Kärsämäki, Nivala, Oulainen, Raahe, Siikalatva já Ylivieska. Historjá. Haapavesi vuáđudui ive 1866, já tast šoodâi kaavpug ive 1996. Siijdah. Ainali, Aittokylä, Alasydänmaa, Etelälahti, Haapavesi markkân, Humaloja, Karhukangas, Karsikas, Koivikonperä, Korkatti, Kytökylä, Käräjäoja, Leppioja, Metsonperä, Mieluskylä, Myllyperä, Ojakylä, Ollala, Ollilanperä, Rytkynkylä, Salmenniemi, Vaitiniemi, Vatjusjärvi, Mustikkamäki já Vattukylä. Käldeeh. Haapavesi Haapavesi 
Habarovsk. Habarovsk () lii kaavpug Ruošâst. 
Hailuoto. Hailuoto () lii kieldâ Suomâst, Tave-Tavepoođâeennâm eennâmkoddeest. Hailuotost ääsih 959 olmožid, já ton vijdodâh lii 1 082,70 km², mast 881,23 km² lii čääci. Hailuoto naaburkieldah láá Lumijoki, Oulu já Siikajoki. Siijdah. Järventakusta, Hailuoto markkân, Koivukylä, Marjaniemi, Ojakylä, Pöllä, Ulkokarvo já Vaski. Käldeeh. Hailuoto 
Haiti. thumb Haiti lii staatâ Karibiast. Ton uáivikaavpug lii Port-au-Prince. 
Halsua. Halsua lii kieldâ Suomâst, Koska-Tavepoođâeennâm eennâmkoddeest. Halsuast ääsih 1 116 olmožid, já ton vijdodâh lii 428,34 km², mast 15,32 km² lii čääci. Halsua naaburkieldah láá Kaustinen, Kokkola, Lestijärvi, Perho já Veteli. Siijdah. Halsua markkân, Hietalahti, Kalliokoski, Kanala, Kannisto, Karhukorpi, Lepistö, Liedes, Majasaari, Marjusaari, Meriläinen, Niemi, Tofferi já Ylikylä. Käldeeh. Halsua 
Hamina. Hamina () lii kaavpug Suomâst, Kymileevi eennâmkoddeest. Haminast ääsih 20 048 olmožid, já ton vijdodâh lii 1 155,15 km², mast 545,35 km² lii čääci. Hamina naaburkieldah láá Kotka, Kouvola, Luumäki, Miehikkälä já Virolahti. Käldeeh. Hamina Hamina 
Hanko. Hanko teikâ Haŋgo () lii kaavpug Suomâst, Uđđâeennâm eennâmkoddeest. Hankost ääsih 8 182 olmožid, já ton vijdodâh lii 799,99 km², mast 682,58 km² lii čääci. Hanko naaburkieldah láá Kemiönsaari já Raasepori. Kaavpug lii kyevtikielâlâš. Nommâ já ton sujâttem. Päikkinoomah iä táválávt heiviittuu, já tain iä tábáhtuu konsonantij teikâ vokalij nubástusah (ol. illatiiv Hankon já ol. lokatiiv Hankost). Taan kaavpug tábáhtusâst käldein kávnoo kuittâg meiddei nommâ "Haŋgo", mii sojá siämmáánáál ko 2-staavvâlsiih o-maadâ nomineh (ol. illatiiv Haaŋgon já ol. lokatiiv Haŋgoost). Siijdah. Henriksberg, Koverhar, Krogars, Tvärminne, Täktom, Lappohja (Lappvik), Santala (Sandö) já Öby. Käldeeh. Hanko Hanko 
Hans Zimmer. Hans Zimmer (šoddâm 12. čohčâmáánu 1957 Frankfurt am Main, Saksa) lii saksalâš nyettejeijee kiän tobdeh pyeremustáá suu elleekove muusikijn. Sun lii nuottim muusik paijeel 150 kuhes elleekován moi lasseen uánihisfiilmâid já TV-rááiđuid. Jorgáldâh suu karrieerist tábáhtui ko sun nuottij muusik elleekován Rain Man ive 1988 mast sun finnij suu vuosmuu Oscar iävtukkâsvuođâ. Vuosmuu Oscar sun vuoitij The Lion King elleekove muusikist ive 1994. 
Hantikielâ. Hantikielâ lii suomâ-ugrâlâš kielâ. 
Harare. Harare lii Zimbabwe stuárráámus kaavpug já uáivikaavpug. Harare Harare 
Harry Potter. Harry Potter lii brittilâš kirječällee J. K. Rowling čáálám fantasiakirjeráiđu, mast láá čiččâm uássid. Kiirjij kuástideijee lii Bloomsbury Publishing. Kirjeh muštâleh nuáidikaandâst, Harry Potterist, já suu fiäránijn skipárijnis Ron Weasleyin já Hermione Grangerijn Hogwarts (suom. Tylypahka) nuáidiškoovlâst. Vuosmuš kirje, "Harry Potter and the Philosopher's Stone", almostui ive 1997 já majemuš, "Harry Potter and the Deathly Hallows", 2007. * 
Hartola. Hartola () lii kieldâ Suomâst, Päijät-Häme eennâmkoddeest. Hartolast ääsih 2 680 olmožid, já ton vijdodâh lii 675,38 km², mast 132,67 km² lii čääci. Hartola naaburkieldah láá Heinola, Joutsa, Luhanka, Pertunmaa já Sysmä. Siijdah. Hangastaipale, Koitti, Kuivajärvi, Murakka, Nokka, Putkijärvi, Siltasuo, Vuorenkylä, Kumu já Kalhonkylä. Käldeeh. Hartola 
Havaiji. Havaiji (havaijikielân "Hawaiʻi",) lii Ovtâstumstaatâi uásistaatâ. Ton uáivikaavpug lii Honolulu. Havaiji uásistaatâst ääsih ohtsis suulân 1,4 miljovn olmožid (2020). 
Heinola. Heinola lii kaavpug Suomâst, Päijät-Häme eennâmkoddeest. Heinolast ääsih 18 552 olmožid, já ton vijdodâh lii 839,28 km², mast 163,29 km² lii čääci. Heinola naaburkieldah láá Asikkala, Hartola, Iitti, Kouvola, Lahti, Mäntyharju, Pertunmaa já Sysmä. Historjá. Heinola vuáđudui ive 1776, já tast šoodâi kaavpug ive 1839. Käldeeh. Heinola Heinola 
Helena Bonham Carter. Helena Bonham Carter (š. vyesimáánu 26. peeivi 1966, Islington, Lontoo, Eŋland) lii eŋlandlâš čaittâleijee. Sun lii čaittâlâm hirmâd maaŋgâlágán roolâin já lii ohtâ pyeremusávt miänástum čaittâleijein Ovtâstum kunâgâskoddeest tááláá ääigi. Bonham Carter karrieer aalgâ roolâi tet sust maŋgii iättoo, et sun lii "korset kunâgâtâr" teikkâ "eŋlandlâš ruusu". Käldeeh. Bonham Carter Bonham Carter 
Helena Westermarck. Helena Charlotta Westermarck () lâi suomâruátálâš kovetaaidâr já kirječällee. Suu viljâ lâi tobdos antropolog Edvard Westermarck. Westermarck luuvâi Suomâ taaiđâseervi sárgumškoovlâst Helsigist iivij 1874–1877. Ton maŋa sun luuvâi taaiđâmáálárin Adolf von Becker jođettâsâst ive 1880 räi. Ive 1880 Westermarck varrij Ranska Pariisin, kost sun luuvâi Académie Colarossist iivij 1880–1881 já vuod ive 1884. Pariisist Westermarck puosâškuođij tuberkulosân ige puáhtám innig mááláđ, sun veikkâ puáránij-uv. Talle ko sun lâi pyeccee, sun čäliškuođij esseid já taaiđâárvuštâlmijd Finsk Tidskrift -äigipajeloostân. Majebist Westermarck čaalij ain eenâb nisonij sajattuvâst siärváduvâst já nisonij historjást. Sun lâi ohtâ Union Nissoonaašijlito vuosmuin vaiguttijjein, ko litto vuáđudui ive 1892. Westermarck Westermarck Westermarck Westermarck 
Helsig. Helsig (, já) lii kaavpug Suomâst, Uđđâeennâm eennâmkoddeest. Tot lii Suomâ uáivikaavpug já Uđđâeennâm eennâmkoddekuávdáš. Helsig lii Suomâluovtâ taveriddoost. Ton vijdodâh lii 715,48 km², mast 501,23 km² lii čääci. Helsig naaburkieldah láá Espoo, Vantaa já Sipoo. Helsigist láá 655 172 ässed (30.4.2020). Uáivikaavpugkuávlust láá 1 191 124 ässed (30.4.2020), já ubâ Helsig metropolkuávlust ohtsis 1 516 676 ässed (30.4.2020). Kaavpuguásih. "Uáiviartikkâl: Helsig kuávlulâš jyehim" 
Helsig kuávlulâš jyehim. Helsig kuávlulâš jyehim šoodâi tárbulâžžân, ko Helsig stuárui já vijđánij. 
Helsig ollâopâttâh. Helsig ollâopâttuv válduviäsu ive 1908 Helsig ollâopâttâh (, uán. "HY" já, uán. "HU") lii Suomâ stuárráámus já puárásumos ollâopâttâh. Tot vuáđudui njuhčâmáánu 26. peeivi 1640. Helsig ollâopâttâh 
Helsig tuámukirkko. Helsig tuámukirkko (,) lii Helsig tuámukirkkoservikode já Helsig evaŋgellâš-luuteerlâš pispekode uáivikirkko. Kirho lii Carl Ludvig Engel vuávám. Veikâ maŋgâs mielâst kirkko viälgáá, kirho ulguin lii 3 sierâ kuovgisränis ivnesuoivuu. Tuámukirkko apostolpáccáiguin lii ohtâ Helsig tobdosumos symbolijn. Kirhoost kolliisteleh ihásávt paijeel 500 000 olmožid. Sist pelemat láá olgoeennâmlâš turisteh. Käldee. Helsig tuámukirkko 
Hildur Guđnadšttir. Hildur Ingveldar Guđnadšttir (š. čohčâmáánu 4. peeivi 1982, Reykjavik, Island) lii islandlâš nuotâsteijee já musikkár, kote lii vuáittám sehe Golden Globe- já Oscar-palhâšuumijd. Guđnadšttir suáittá selo. Sun lii suáittám om. čuávuvâš juávhuiguin: Pan Sonic, Throbbing Gristle, Múm já Stšrsveit Nix Noltes. Ton lasseen Guđnadšttir lii nuottim tagarijd TV-ohjelmáid já elleekuuvijd ko "Chernobyl", "Joker" já "Tom of Finland". Guđnadšttir Guđnadšttir Guđnadšttir 
Himalaja. Himalaja (sanskritin हिमालय "Himālaya"; mast "hima" meerhâš 'muotâ' já "ālaya" 'päikki') lii várádâh Aasiast. Himalaja alemus čokke lii Mount Everest. 
Holland Taylor. Holland Virginia Taylor (uđđâivemáánu 14. peeivi 1943, Philadelphia, Pennsylvania, Ovtâstumstaatah) lii ovtâstumstaatâlâš čaittâleijee. Eellim. Holland Taylor šoodâi Philadelphiast, Pennsylvaniast. 22-ihásâžžân Taylor varrij New Yorkân aaigân šoddâđ stuorrâ Broadway täsnin. Monnii 15 hyenes ihheed ovdilgo sun finnij roolâ TV-rááiđust Bosom Buddies, mast sun čaittâlij Tom Hanksáin. Tast maŋa Taylor karrieer jorgettij já suu pivdii čaittâliđ maaŋgâin TV-rááiđuin já elleekuuvijn. Käldeeh. Taylor Taylor 
Hollola. Hollola lii kieldâ Suomâst, Päijät-Häme eennâmkoddeest. Hollolast ääsih 23 373 olmožid, já ton vijdodâh lii 727,46 km², mast 76,3 km² lii čääci. Hollola naaburkieldah láá Asikkala, Hausjärvi, Hämeenlinna, Kärkölä, Lahti já Orimattila. Siijdah. Herrala, Hollola markkân, Kukkila-Kalliola (Vesikansast), Paimela (Vesikansast), Pyhäniemi, Miekkiö, Nostava, Salpakangas (kieldâkuávdáš), Sairakkala, Vainio-Korpikylä, Hämeenkoski já Tennilä. Salpakangas, mii lii Hollola kieldâkuávdáš, já Vesikansa kuleh Lahti kuávdáščuákkipááikán. Käldeeh. Hollola 
Honduras. thumb Honduras täsiväldi ađai Honduras lii staatâ Koskâ-Amerikâst. Ton uáivikaavpug lii Tegucigalpa. Eennâmtieđâ. Honduras ránnjáenâmeh láá Guatemala, El Salvador já Nicaragua. Ton taveriddokuávlust lii Karibiameerâ. Mäddin vuod Kuálhismeerâ räijee kezis riddokuávlu. Kulmâ niäljáduási Hondurasist lii várádâheennâm, tuše riddoin já vuomijn láá vyelienâmeh. 
Houston. thumb Houston lii kaavpug Texas uásistaatâst Ovtâstumstaatâin. Tot lii ässeelovo mield Texas stuárráámus kaavpug já niäljádin stuárráámus puoh Ovtâstumstaatâi kaavpugijn. Houstonist ääsih ohtsis suulân 2,3 miljovn olmožid. 
Hyrynsalmi. Hyrynsalmi lii kieldâ Suomâst, Kainuu eennâmkoddeest. Hyrynsalmist ääsih 2 241 olmožid, já ton vijdodâh lii 1 521,37 km², mast 100,27 km² lii čääci. Hyrynsalmi naaburkieldah láá Kuhmo, Puolanka, Ristijärvi já Suomussalmi. Siijdah. Hyrynsalmi, Kytömäki, Luvankylä, Moisiovaara, Oravivaara, Tapanivaara, Väisälä, Teerijärvi, Haapolanvaara, Hoikka, Pekankylä, Lietekylä, Karpinvaara, Hakokylä já Nuottikylä. Käldeeh. Hyrynsalmi 
Hämeenlinna. Hämeenlinna () lii kaavpug Suomâst, Kanta-Häme eennâmkoddeest. Hämeenlinnast ääsih 67 713 olmožid, já ton vijdodâh lii 2 031,54 km², mast 246,47 km² lii čääci. Hämeenlinna naaburkieldah láá Akaa, Asikkala, Hattula, Hausjärvi, Hollola, Janakkala, Loppi, Padasjoki, Pälkäne, Tammela, Urjala já Valkeakoski. Käldeeh. Hämeenlinna Hämeenlinna 
I. I lii läättinlâš puustavoornig oovcád já anarâškielâ puustavoornig 14. puustav. 
Ida Toivonen. Phonetic salience and language change: Verb paradigms in Inari Sami (1999). Artikkâl noomâst leijee sääni "salience" uáivild tom, magarijd jienâduvâid já kukkoduvâid lii älkkee iäruttiđ sárnumist já magarijd ij lah. Ađai jis láá kuhes jienâduvah, te tain lii stuorrâ fooneetlâš saliens. Já talle meiddei nubijkulij. Jis láá uánihis jienâduvah, te tain lii uccâ fooneetlâš saliens. Ovdâmerkkân stuorrâ fooneetlâš saliens lii jienâduvâst "r", mii kulloo čielgâsávt. Informantist A já Informantist B lává siämmááh vaanhimeh, já suoi lává aassâm oovtâst pärnivuođâ rääjist. Taat meerhâš tom, et sunnuu PLD (Primary Linguistic Data) lâi uáli siämmáálágán. Ton lasseen lii viehâ vises, et vaanhimeh kevttijn kiäččus -vettee kyevtilovvoost já kiäččus -vetteđ maaŋgâlovvoost. Ađai PLD:st lijjii kuábbááh-uv kiäččuseh. 1) Iäru kyevtilovo já maaŋgâlovo kooskâst lii lappuumin – aainâs-uv motomijn sárnoin Variaatio suijân puávtáččij leđe tot, et taan ääigi kielâst motomeh sárnooh (om. Informant A) kevttih kyevtilovo kiäččusijd meiddei maaŋgâlovvoost já nubijkulij motomeh sárnooh (om. Informant B) kevttih maaŋgâlovo kiäččusijd meiddei kyevtilovvoost. Nubbe tehálâš äšši lii tot, et Informant A lii tiäđulâš tast, et lii puástud kevttiđ kiäččus -vettee maaŋgâlovvoost. Ton lasseen sun tiätá puoh rievtis haamijd. Ovdeláá mainâšum aašij vuáđuld puáhtá toohâđ juurdâpuáttus, et iäru kyevtilovo já maaŋgâlovo kooskâst ij lah lappuumin anarâškielâst. Ađai tot ij pyevti leđe taan artikkâlist kieđâvuššum variaatio suijâ. Variaatio suijân lii vissâ "fooneetlâš saliens". Maaŋgâlovo kiäččus loppâpustavist "đ" lii uccâ fooneetlâš saliens, tastko tot ij kulluu čielgâsávt sárnumist. Informant A ij aaicâ loppâpuustav "đ" uccâ fooneetlii saliens keežild, já sun nabda, et kiäjus -vettee lii rievtis kiäjus meiddei maaŋgâlovo 2. persovnist. Informant B uáppá tom, et kiäjus -vetteđ lii kevttum maaŋgâlovo 2. persovnist. Talle sun kulá kiäččus -vettee kyevtilovo 2. persovnist. Sun nabda, et sárnoo lii ettâm -vetteđ ige -vettee, tastko sun tiätá, et loppâpuustav "đ" ij kulluu čielgâsávt sárnumist. Taan keežild sun kevtiškuát kiäččus -vetteđ meiddei kyevtilovvoost. Verbal agreement in Inari Saami (2007). Taat lii ceelhâopâlâš tutkâmuš, mii kieđâvuš veerbâi koŋruens anarâškielâst. Käldeeh. Toivonen Toivonen 
Idaho. Idaho lii Ovtâstumstaatâi uásistaatâ. Ton uáivikaavpug lii Boise. 
Ii. Ii lii kieldâ Suomâst, Tave-Tavepoođâeennâm eennâmkoddeest. Iist ääsih 9 848 olmožid, já ton vijdodâh lii 2 872,43 km², mast 1 258,33 km² lii čääci. Ii naaburkieldah láá Oulu, Pudasjärvi, Ranua já Simo. Siijdah. Alaranta, Asemankylä, Halttula, Iin Hamina, Illinsaari, Jakkukylä, Jokikylä, Koni, Kuivaniemi, Laitakari, Luola-aava, Meriläisenperä, Myllykangas, Nyby, Oijärvi, Ojakylä, Olhava, Paasonperä, Pohjois-Ii, Sorosenperä, Vatunki, Vuornos, Väli-Olhava, Yli-Olhava, Yliranta já Pahkakoski. Käldeeh. Ii 
Iisalmi. Iisalmi () lii kaavpug Suomâst, Tave-Savo eennâmkoddeest. Iisalmist ääsih 21 223 olmožid, já ton vijdodâh lii 872,20 km², mast 109,17 km² lii čääci. Iisalmi naaburkieldah láá Kiuruvesi, Lapinlahti, Kuopio, Pielavesi, Sonkajärvi já Vieremä. Historjá. Iisalmi vuáđudui ive 1627, já tast šoodâi kaavpug ive 1891. Kaavpuguásih já siijdah. Ahmo, Huotari, Haapasaari, Hernejärvi, Iisalmi, Jokela, Jordan, Kangas, Kangaslampi, Kihmula, Kilpisaari, Kirma, Kirkonsalmi, Kotikylä, Kurenpolvi, Kääriänsaari, Lappetelä, Lintukylä, Luuniemi, Makkaralahti, Marjahaka, Nerkoo, Nerkoonniemi, Niemisjärvi, Ohenmäki, Paloinen, Pappila, Partala, Peltosalmi, Pihlajaharju, Pitolamminmäki, Porosuo, Pölönmäki, Pöllösenlahti, Pörsänmäki, Rohmula, Ruotaanlahti, Runni, Ruotaanmäki, Ryhälänmäki, Sankariniemi, Savipelto, Soinlahti, Sourunsalo, Touhula, Ulmala, Valkeamäki, Varpanen, Vieremäjärvi já Viitaa. Käldeeh. Iisalmi Iisalmi 
Ijjävri. Ijjävri (já) lii siijdâš Aanaar kieldâst. Tááláá ääigi Ijjäävrist iä lah innig pirrâihásiih ässeeh. Ijjävri 
Illinois. Illinois lii Ovtâstumstaatâi uásistaatâ. Ton uáivikaavpug lii Springfield. Stuárráámus kaavpug lii Chicago. Illinois uásistaatâst ääsih ohtsis aldeláá 12,7 miljovn olmožid (2020). 
Ilmajoki. Ilmajoki () lii kieldâ Suomâst, Maadâ-Tavepoođâeennâm eennâmkoddeest. Ilmajokist ääsih 12 334 olmožid, já ton vijdodâh lii 579,68 km², mast 2,89 km² lii čääci. Ilmajoki naaburkieldah láá Seinäjoki, Isokyrö, Kurikka já Laihia. Siijdah. Ahonkylä, Huissi, Ilmajoki markkân, Jouppila, Jäppi, Kiikerinkylä, Koskenkorva, Könni, Luomankylä, Munakka, Nopankylä, Palo, Peltoniemi, Peräkylä, Peurala, Pojanluoma, Rengonkylä, Röyskölä, Saveenkylä, Seittunkylä, Tuomikylä, Ujaistenkylä já Varpahaiskylä. Käldeeh. Ilmajoki 
Ilomantsi. Ilomantsi (já) lii kieldâ Suomâst, Tave-Kärjil eennâmkoddeest. Ilomantsist ääsih 4 785 olmožid, já ton vijdodâh lii 3 172,68 km², mast 409,29 km² lii čääci. Ilomantsi naaburkieldah láá Joensuu já Lieksa. Siijdah. Ahvenjärvi, Hattuvaara, Haukivaara, Huhmarisvaara, Huhus, Iknonvaara, Ilaja, Ilomantsi, Issakka, Kakkaravaara, Kakonaho, Kirvesvaara, Kivilahti, Kivilampi, Kokkokangas, Kontiovaara, Korentovaara, Kuolismaa, Kuuksenvaara, Käenkoski, Köpönvaara, Lapinniemi, Lapiovaara, Lehtovaara, Liusvaara, Lokanlahti, Longonvaara, Lutikkavaara, Maukkula Marjovaara, Mekrijärvi, Melanselkä, Mutalahti, Möhkö, Naarvansalo, Nehvonniemi, Nuorajärvi, Ontronvaara, Ostronsaari, Paavonvaara, Pallosenvaara, Patrikka, Pihlajavaara, Piilovaara, Putkela, Ryökkylä, Siitarinvaara, Sonkaja, Tokrajärvi, Tykkylänvaara, Tyrjänsaari, Viitavaara já Vuottoniemi. Käldeeh. Ilomantsi 
Imatra. Imatra lii kaavpug Suomâst, Maadâ-Kärjil eennâmkoddeest. Imatrast ääsih 26 361 olmožid, já ton vijdodâh lii 191,28 km², mast 36,27 km² lii čääci. Imatra naaburkieldah láá Lappeenranta já Ruokolahti. Historjá. Imatra vuáđudui ive 1948, já tast šoodâi kaavpug ive 1971. Käldeeh. Imatra Imatra 
India. thumb India täsiväldi ađai India lii staatâ Aasiast. Ton uáivikaavpug lii New Delhi. Vijđoduv mield India lii maailm čiččâdin já ässeelovo mield nubben stuárráámus staatâ. Indiast sárnuh maŋgâčyet jieškote-uvlágán kiellâd. Virgálijn kielâin enâmustáá kevttih hindi já eŋgâlâskielâ. 
India väldimeerâ. India väldimeerâ lii maailm kuálmádin stuárráámus čäcikuávlu Atlant já Kuálhismeerâ maŋa. Tot olá paijeel 10 000 km Afrik maadâoosijn Australia räi. India väldimeerâ váldá suulân viiđâduási maailm väldimerâkuávluin. Ton koskâmiärásâš kieŋŋâlvuotâ lii 3 960 m já kieŋâlumos saje, Java Trench, lii 7 450 m. Ton tergâdumoseh čäciväävlih láá Suez uáli (Egypti), Bab el Mandeb (Djibouti-Jemen), Hormuzčuálmi (Iran-Oman) já Malakanyeri (Indonesia-Malesia). 
Indiana. Indiana lii Ovtâstumstaatâi uásistaatâ. Ton uáivikaavpug lii Indianapolis. 
Indianapolis. Indianapolis lii Indiana uásistaatâ uáivikaavpug. Tot lii ässeelovo mield meid Indiana stuárráámus kaavpug. Indianapolisist ääsih ohtsis masa 876 000 olmožid. 
Indonesia. thumb Indonesia lii staatâ Aasiast. Ton uáivikaavpug lii Jakarta. 
Inkeroiskielâ. Inkeroiskielâ lii kielâ. Inkeroiskielâ sárnuh 121–500 olmožid. Ive 1900 inkeroiskielâ sarnuu suulân 10 000 olmožid, mut tastmaŋa kielâ monâttij sárnoid olgoštem keežild. 
International Sámi Film Institute. International Sámi Film Institute (ISFI) () lii taažâlâš ornijdume, mon ulmen lii ovdediđ sämmilâš elleekovesyergi. Ton lasseen ISFI oovded já movtijdit ohtsâšpargo eres algâaalmug elleekoverähteigijn já ornijdumijgijn. ISFI toimâttâh lii Buletjávrist Kuovdâkiäinust. ISFI vuáđđun tooimâi International Sámi Film Centre AS, mii vuáđudui ive 2007. Käldeeh. International Sámi Film Institute nettisijđoh (eŋgâlâskielân) 
Iowa. Iowa lii Ovtâstumstaatâi uásistaatâ. Ton uáivikaavpug lii Des Moines. 
Irak. thumb Irak lii staatâ Aasiast. Ton uáivikaavpug lii Bagdad. 
Iran. thumb Iran já ton ránnjáenâmeh, Kaspiameerâ, Persialuohtâ, Hormuznyeri já Omanluohtâ kárttáást Iran ("Īrān") teikkâ Iran islamlâš täsiväldi ("Žomhūrī-je Eslāmī-je Īrān") lii staatâ Aasiast. Ton uáivikaavpug lii Teheran. Historjá. Ive 1935 räi staatâ virgálâš nommâ lâi "Persia". Kuávlujuáhu. Iranist láá 5 kuávlu, main láá 31 provinsid ("ostān", ml. استان‌ها "ostānhā"). Kesimáánu 23. peeivi 2010 uđđâsumos já 31. provins Alborz šoodâi Teheran provinsist. Provinseh láá juohhum "šahrestaanáid" já šahrestaaneh haldâttâhpirrâduvváid ("bakhš"). 
Iran provinseh. Iran provinseh ("ostān", ml. استان‌ها "ostānhā") láá Iran alemus tääsi kuávluhaldâttâhohtâdâh. Ive 2010 rääjist Iran lii juohhum 31 provinsân. 
Irkutsk. Irkutsk () lii kaavpug Ruošâst. Historjá. Irkutsk vuáđudui ive 1661, já tast šoodâi kaavpug ive 1686. 
Irland. thumb Irland lii staatâ Euroopâst. Ton uáivikaavpug lii Dublin. 
Island. thumb thumb Island lii staatâ Euroopâst. Ton uáivikaavpug lii Reykjavik. Eennâmtiätu. Stuárráámus uási Islandist lii laavakiedij vuálá šoddâm ävđineennâm. Island lii meiddei jieŋâ eennâm, ko iänááš uási ton vijđoduvâst lii vijđes jieŋâduvâi vyelni. 
Isojoki. Isojoki () lii kieldâ Suomâst, Maadâ-Tavepoođâeennâm eennâmkoddeest. Isojokist ääsih 1 939 olmožid, já ton vijdodâh lii 647,43 km², mast 5,05 km² lii čääci. Isojoki naaburkieldah láá Karijoki, Kauhajoki, Honkajoki, Siikainen, Merikarvia já Kristiinankaupunki. Siijdah. Heikkilä, Iivarinkylä, Isojoki markkân, Kodesjärvi, Kortteenkylä, Kärjenkoski, Koppelonkylä, Leppikylä, Möykky, Peurala, Polvenkylä, Sakara, Sarviluoma, Suojoki, Piikkilänkylä, Vanhakylä, Vesijärvi, Villamo, Viitakoski já Pettukylä. Käldeeh. Isojoki 
Isokyrö. Isokyrö () lii kieldâ Suomâst, Tavepoođâeennâm eennâmkoddeest. Isokyröst ääsih 4 486 olmožid, já ton vijdodâh lii 356,91 km², mast 2,78 km² lii čääci. Isokyrö naaburkieldah láá Seinäjoki, Kauhava, Ilmajoki, Vöyri, Vaasa já Laihia. Siijdah. Hevonkoski, Ikola, Kuivila, Kylkkälä, Laurola, Lehmäjoki, Naarajoki, Napue, Orismala, Orisberg, Palhojainen, Palonkylä, Ritaala, Tuurala, Ulvila, Yryselä, Valtaala já Ventälä. Käldeeh. Isokyrö 
Israel. thumb Israel lii staatâ Aasiast. Ton uáivikaavpug lii Jerusalem. 
Italia. Italia lii staatâ Euroopâst. Ton uáivikaavpug lii Rooma. Eennâmtiätu. Italiast láá maaŋgah tuáimee tullâväärih, já eennâmtuárgástâsah láá tobbeen táváliih. 
Italiakielâ. Italiakielâ (ital. "italiano") kulá indoeurooplij kielâi romaanlâš kielâjuávkun. Italiakielâ pustaveh. Tagareh pustaveh ko j, k, w, x já y tiättojeh tuše lovnâsaanijn. Artikkâleh. Italiakielâst láá ohtsis 12 artikkâlid: 8 miärulâš artikkâlid já 4 epimiärulâš artikkâl. Käldeeh. Italiakielâ 
Iänudâh. Iänudâh (, já) lii kieldâ Suomâst. Iänuduvâst ääsih 1 845 olmožid, já ton vijdodâh lii 8 391,35 km², mast 438,44 km² lii čääci. Iänuduv naaburkieldah láá Suomâst Aanaar, Kittâl já Muonio, Taažâst Kaivuonâ, Kuovdâkiäinu, Reisvuonâ já Stuorrâvuonâ sehe Ruotâst Kiärun. Käldeeh. Iänudâh 
J. J lii läättinlâš puustavoornig lovváád já anarâškielâ puustavoornig 15. puustav. 
J. K. Rowling. Joanne Rowling (š. syeinimáánu 31. peeivi 1965, Yate, Gloucestershire, Eŋland) lii eŋlandlâš kirječällee. Sun šoodâi tobdosin Harry Potter -fantasiakirjerááiđust. Eellim. Rowling šoodâi Yate General Hospitalist alda Bristol. Pärnivuođâ sun aasâi Gloucestershirest, Eŋlandist já Chepstowist, Gwentist, Walesist. Suu eeči, Peter, lâi kirdemmaašininsinöör já enni, Anne, tieđâteknikkár. Rowlingist lii ohtâ nuorâb uábbi, Dianne. Karrieer. Joanne čaalij jo pärnin kuhes mainâsijd. Idea Harry Potterist kuittâg šoodâi ko sun čokkái maŋanâm junást Manchesterist Lontoo King's Cross sajâttâhân ive 1990. Ko kietâčaalâ valmâštui, te sun vuolgâttij tom maaŋgâ kuástideijei, mutâ kihheen ij huolâm tom. Loppâ loopâst toos kuittâg kavnui kuástideijee já Bloomsbury Children’s Books almostitij tom kesimáánust 1997 J.K. Rowling noomáin. "K" puátá suu ááhu noomâst, Kathleen. Tot lasettui kuástideijee táttumist, ko sun lâi ton uáivilist, ete kaandah iä haalijd luuhâđ nissoončällee kiirjijd. Tast maŋa almostui vala kuttâ Harry Potter -kirje, moin puohah lijjii miänástusah. Ive 2001 Warner Bros. almostitij vuossâmuu Harry Potter -elleekove, mon maŋa almostuvvii vala 7 elleekovveed lase. Harry Potter -kiirjij lasseen Rowling lii čáállám ovdâmerkkân "The Casual Vacancy" (2012), mii lâi suu vuosmuš kirje rävisulmuid. Sun meid čáálá Robert Galbraith pseudonyymijn rikosromaanijd. Käldeeh. Rowling Rowling Rowling 
J. R. R. Tolkien. John Ronald Reuel Tolkien () lâi eŋlandlâš kirječällee. Sun lii čáállám fantasiaklassikoh "The Hobbit" ("Hobitti"), mii almostui ive 1937, já "The Lord of the Rings" ("Suormâsij hiärrá"), mii almostui kuulmâ uásist iivij 1954–1955 ääigi. Tolkien Tolkien Tolkien 
Jaapaan. thumb Jaapaan lii staatâ Aasiast. Ton uáivikaavpug lii Tokio. 
Jackie Brown. Jackie Brown lii ive 1997 puáttám ameriklâš rikoselleekove, mon lii čáállám já stivrim Quentin Tarantino. Juonâ. Jackie Brown lii kirdemeemeed, kii tievâsmit suu vänis päälhi fievridmáin ruuđâ syele Ovtâstumstaatâid viärjui vyebdee rikolâžân, kiän nommâ lii Ordell Robbie. Jackie luhostuvá pyereest tassaaš ko kyehti virgeomâháá tolliittává suu. Suoi panâštává Jackie riemmâđ sunnuu išán ete suoi finniiččáin Ordell kiddâ já uhkedává Jackie faŋgâláin, jis sun ij riemâ. Jackie, oovtâst sympaatlâš táhádâsalmain, keksij vuávám, moin iirât spellâđ vuástálistee vuoimijd nubijdis vuástá. Vuástáväldim. Rotten Tomatoes -sijđo 84 árvustâlmist 87% láá miättáseh. Käldeeh. Jackie Brown 
Jakarta. Jakarta lii Indonesia stuárráámus kaavpug já uáivikaavpug. Jakarta Jakarta 
Jakutsk. Jakutsk () lii kaavpug Ruošâst. Historjá. Jakutsk vuáđudui čohčâmáánu 25. peeivi 1632. 
Jamaika. thumb Jamaika lii staatâ Karibiast. Ton uáivikaavpug lii Kingston. 
Jeesus. Jeesus, eteh meid Jeesus Kristus teikkâ Jeesus Nasaretlâš, lâi Uđđâ testament mield juuvdálâš vuoiŋâlâš máttáátteijee, Messias, pyeredeijee, immâšij tahhee já ristâosko Immeel áinoo pärni, kii šoodâi Betlehemist já jaamij Jerusalemist. 
Jekaterinburg. Jekaterinburg () lii kaavpug Ruošâst. 
Jelgava. Jelgava lii kaavpug Latviast. Jelgavast ääsih 56 159 olmožid. Ton vijdodâh lii 60,1 km², já alodâh 13 m. Historjá. Jelgavast šoodâi kaavpug ive 1573. Käldeeh. Jelgava 
Jemen. thumb Jemen lii staatâ Aasiast. Ton uáivikaavpug lii Sanaa. 
Jerusalem. Jerusalem lii Israel stuárráámus kaavpug já uáivikaavpug. Käldeeh. Jerusalem Jerusalem 
Jesi. Jesi lii kaavpug Koskâ-Italiast, Marche kuávlust, suulân 20 km keččin Adria-meerâ riddoost. Kaavpugist láá ässeeh suulân 40 000. Ton vijdodâh lii 108,90 km², já alodâh 97 m. Jesi naaburkieldah láá Agugliano, Camerata Picena, Castelbellino, Chiaravalle, Cingoli, Filottrano, Maiolati Spontini, Monsano, Monte Roberto, Monte San Vito, Polverigi, San Marcello, San Paolo di Jesi, Santa Maria Nuova já Staffolo. Jesi kuávlu lii peeggâlm viini puovtâdâsâst. Tobbeen puovtâdeh eromâšávt Verdicchio nommâsii vielgisviini, mut meiddei motomijd ruopsisviinijd tegu Lacrima di Morro d’Alba. Čohčuv Jesist já ton pirrâsist leijee siijdâin láá ennuv viinijuhleh, main ulmuuh poreh njaalgâ purrâmâš, juheh viini já tánssájeh. Historjá. Jesist lii tuođâi kuhes historjá. Jesi vuáđudui ive 768 oKr., ađai masa 2 800 ihheed tassaaš, já lâi Rooma vääldi vyelni ivveest 295 oKr. ihán 476 mKr. Tastmaŋa aalgij vaigâdis paje, mon ääigi maaŋgah aalmugeh Koskâ- já Nuorttâ-Euroopâst väldidii já tuššâdii kaavpug. Ive 773 Frankkilij väldikodde väldidij Jesi já ton kuávlu. Frankkilij väldi piištij ive 999 räi, ko Paavi staatâ oostij kaavpug. Ive 1130 Jesist šoodâi jiečânâs kieldâ, já kaavpug pisoi jiečânâssân paijeel 300 ihheed. Talle ive 1447 Paavi staatâ väldidij Jesi uđđâsist já haldâšij tom ive 1861 räi, ko Italia šoodâi. Onnáá peeivi Jesi kulá Marche-leenâst leijee Ancona-eennâmkoodán. Uáinámušah. Jesist lii puáris kuávdáš, mon pirrâ láá uđđâsuboh kaavpuguásih. Puáris kuávdáá tehálumos tori lii "Piazza Federico II". Kaavpug kuhes historjá čuávumuššân puáris kuávdáást láá ennuv historjáliih rakânâsah, tegu "San Pietro Apostolo" -kirkko já "Santuario delle Grazie" -kirkko. Jesist lii meiddei 14. čyeti-ive huksejum muvrâ puáris kuávdáá pirrâ. Muvrâ lii šiev oornigist vala onnáá peeivi já ton alne láá motomeh aassâmviäsuh, main ääsih ulmuuh. Valastâllâm. Jesist lii pegâlmâs miähástâllâmškovlâ, mon miähástilleeh láá vuáittám ohtsis 23 mitalid Olympialijn: 14 kollemitalid, 3 silbâmiitaal já 6 pronssimiitaal. Ive 2004 uárnejum Olympialijn kyehti Jesist meddâl leijee nissoon (Valentina Vezzali já Giovanna Trillini) peesáin finaalin já vuoittijn sehe kollemiitaal já silbâmiitaal. Šoŋŋâdâh. Keessiv lii ain kume Jesist. Lii távjá paijeel +35 cekkid já motomin joba paijeel +40 cekkid. Ulâttâs lii +43 cekkid. Tälviv puáhtá myettiđ ennuv. Ennuv muotâ lâi ovdâmerkkân juovlâmáánust 1996 (paijeel 50 cm), uđđâivemáánust 2005 (paijeel 50 cm) já kuovâmáánust 2012 (masa 1 meetter). Puurgah iä kuittâgin tábáhtuu jyehi ive. Šoŋŋâdâhnubástus keežild onnáá peeivi täälvih láá merhâšitteht pivvâluboh ko moonnâmääigist, já motomeh täälvih láá ollásávt muottuuttemeh. Käldeeh. Jesi Jesi 
Joensuu. Joensuu lii kaavpug Suomâst, Tave-Kärjil eennâmkoddeest. Joensuust ääsih 76 806 olmožid, já ton vijdodâh lii 2 750,97 km², mast 369,32 km² lii čääci. Joensuu naaburkieldah láá Ilomantsi, Kontiolahti, Lieksa, Liperi, Rääkkylä já Tohmajärvi. Siijdah. Hoilola, Kovero, Luutalahti, Mannervaara, Meriinaho, Ruhovaara, Saarivaara, Saaroinen já Öllölä. Käldeeh. Joensuu Joensuu 
Johannesburg. thumb Johannesburg (zulukielân "iGoli", ađai kollesaje; xhosakielân "EGoli"; epivirgálávt eteh meid Jozi já Joburg) lii Maadâ-Afrik stuárráámus kaavpug já ubâ Sahara máddáápiälásâš Afrik nubben stuárráámus kaavpug. Johannesburg 
Jordan Peele. Jordan Peele (š. kuovâmáánu 21. peeivi 1979, New York, New York, Ovtâstumstaatah) lii ovtâstumstaatâlâš čaittâleijee, čällee, stivrejeijee já pyevtitteijee. Sun lii čáállám já stivrim kauhuelleekoveh Us já Get Out. Sun lii meid BlacKkKlansman pyevtitteijee. Käldeeh. Peele Peele Peele 
Jordania. thumb Jordania lii staatâ Aasiast. Ton uáivikaavpug lii Amman. 
Joutsa. Joutsa lii kieldâ Suomâst, Koskâ-Suomâ eennâmkoddeest. Joutsast ääsih 4 318 olmožid, já ton vijdodâh lii 1 066,42 km², mast 199,40 km² lii čääci. Joutsa naaburkieldah láá Hartola, Hirvensalmi, Jyväskylä, Kangasniemi, Luhanka, Pertunmaa já Toivakka. Siijdah. Angesselkä, Etu-Ikola, Hankaa, Havumäki, Joutsa, Kivisuo, Kälä, Laitjärvi, Lapinkylä, Leivonmäki, Marjotaipale, Martinkylä, Mieskonmäki, Niemistenkylä, Pajumäki, Pappinen, Pylsy, Pärnämäki, Ruokoranta, Ruorasmäki, Rutalahti, Savenaho, Selänpohja, Taka-Ikola, Tammilahti, Tolvasniemi, Uimaniemi, Vallaspelto, Vähä-Joutsa já Vehmaa. Käldeeh. Joutsa 
Juba. thumb thumb Juba lii Maadâ-Sudan uáivikaavpug. Tot lii Vielgis-Niili riddoost, staatâ maadâuásist, Koskâ-Ekvatoria uásistaatâst. Juba Juba 
Jukagiirkielah. Jukagiirkielâi levânem 1600-lovvoost (sárgáh) já 1900-lovvoost (ruopsâd). Jukagiirkielah láá kielâpeerâ, mon sárnuh jukagiirih Nuorttâ-Siberiast Jakutiast já Magadan kuávlust. Jukagiirkieláid kullojeh tuše kyehti kielâ: maadâjukagiirkielâ já tavejukagiirkielâ ađai tundrajukagiir. 
Julia Roberts. Julia Fiona Roberts (š. roovvâdmáánu 28. peeivi 1967, Smyrna, Georgia, Ovtâstumstaatah) lii ovtâstumstaatâlâš čaittâleijee. Sun lii čaittâleijen vuáittám maaŋgâid palhâšuumijd tego oovtâ Oscar. Eellim. Julia Roberts šoodâi Smyrnast, Georgiast Betty Lou Bredemusân (1934–2015) já Walter Grady Robertsân. Sust lii ohtâ puárásub viljâ Eric Roberts (š. 1956) já puárásub uábbi Lisa Roberts Gillan (š. 1965), kiäh lává meiddei čaittâleijeeh. Karrieer. Roberts finnij vuossâmuu roolâ ive 1986. Sust lâi talle uccâ roolâ elleekooveest "Blood Red". Sust šoodâi pegâlmâs ive 1990, ko sun čaittâlij elleekooveest "Pretty Woman". Sun vuoitij Oscar-palhâšume ive 2000 elleekooveest Erin Brockovich. Käldeeh. Roberts Roberts 
Juovlâmáánu. Juovlâmáánu lii ive kyehtnubálovváád mánuppaje. Juovlâmáánust láá 31 peivid. 
Jupiter. Jupiter lii plaaneet Mars já Saturnus kooskâst. Nuuvtko Eennâmpállu já piäiváškode eres planetteh Jupiter-uv jorá Piäiváá pirrâ. Jupiter täsnitieđâlâš symbol lii Jupiter. Jupiter máánuh. Galileolaš máánui nommâ puátá tast, et Galileo Galilei selvâttij taid. Jupiter 
Juuka. Juuka () lii kieldâ Suomâst, Tave-Kärjil eennâmkoddeest. Juukast ääsih 4 561 olmožid, já ton vijdodâh lii 1 846,58 km², mast 344,86 km² lii čääci. Juuka naaburkieldah láá Kuopio, Kaavi, Kontiolahti, Lieksa, Nurmes, Polvijärvi já Rautavaara. Siijdah. Ahmovaara, Halivaara (Hali), Juuka, Kannas, Kajoo, Kuhnusta, Larinsaari, Matara, Nunnanlahti, Paalasmaa, Petrovaara, Pihlajavaara, Polvela, Raholanvaara (Rahola), Timovaara, Tuopanjoki, Vaikko, Vihtasuo já Vuokko. Käldeeh. Juuka 
Juulevsämikielâ. Juulevsämikielâ lii sämikielâ. Juulevsämikielâst láá suulân 2 000 sárnod. 
Juurrâmrađemooduul. Juurrâmrađemooduul lii ovdemuš uási komovuotâskiijpâst. Tot ana sistees puoh piergâsijd, maid ij siäivudijn taarbâš, tego testampiergâseh, kamerah já nuáđi. Tot puáhtá sisanneed meiddei máhđulii telagistemsajattuv. Juurrâmrađemooduul puáhtá táárbu mield sierriđ siäivummodulist, kuás tot tuáimá áimulukkân. Sojuz kosmonautij orroomsajeh lasanii kirdem ääigi čuuvtij ton maŋa ko tagarij komovuotâkapselij teknisiih piergâseh, moh lijjii kevttum ovdebáin almadittum (su miehitetty) komovuotâkapselijn, sirdojii juurrâmrađemodulân. Juurrâmrađemooduul puovtij huksiđ keppisubbon ko maccâmkapsel, tastko tom ij taarbâš suoijiđ Eennâm áimukiärdán maccâm várás. Apollo- komovuotâskiijpâ koččommodulist lâi kuulmâ astronaut várás kuttâ kuđâhâsmeetter aassâmsaje, já ton massa lâi 5000 kiillud. Sojuzist siämmáá stuárusij juávhu várás lâi saje 9 kuđâhâsmeetterid. Taat saje lâi iänááš-uv juurrâmrađemodulist. 
Juvduujuuhâ. Juvduujuuhâ (teikkâ maŋgii tuše Juvduu) lii juuhâ Aanaar kieldâst, Suomâst. Juvduu álgá Solojäävrist já nohá Aanaarjáávrán, Aanaar markkânist. Juuhâ lii 12 kilomeetter kukke já tast láá maaŋgah kuoškah. Juuvâ rasta maneh kyehti šalde Njuámmilkuoškâst já Anarist. Juvduu lii tubdum eromâš pyerrin kuávžur- já suávviljuuhhân. Kuávžurmereh láá kiäppánâm Aanaarjäävri čäsuáivi tulvâdem já 1980-lovo lijgekuálástus tiet. Kyelimereh láá kuittâg-uv 2000-lovvoost váhá puáránâm kyeliviljâlem tááhust. Tááláá ääigi Juvduujuuhân kalga finniđ kuálástuslove, já tuše muáddi love mieđettuvvojeh oovtâ piäiván. Ton lasseen ubâ juuhâ lii rávhuttum porgemáánu loopâst kesimáánu aalgân. Juuvâ vyelemus uásist kuálástem nohá jo syeinimáánu loopâst. Maaŋgah láá huánášâm ive 2016 uđđâ kuálástusnjuolgâdusâid, ko sii mielâst toh räijejeh páihálij ulmui vuoigâdvuođâ kuálástiđ jieijâs päikkijuuvâst. Käldeeh. Juvduujuuhâ 
Jyväskylä. Jyväskylä lii kaavpug Suomâst, Koskâ-Suomâ eennâmkoddeest. Jyväskyläst ääsih 135 961 olmožid, já ton vijdodâh lii 1 466 km², mast 295,45 km² lii čääci. Jyväskylä naaburkieldah láá Joutsa, Toivakka, Jämsä, Luhanka, Muurame, Petäjävesi, Laukaa já Uurainen. Historjá. Jyväskylä finnij markkânvuoigâdvuođâid ive 1801 já kaavpugvuoigâdvuođâid njuhčâmáánu 22. peeivi ive 1838. Talle kaavpugist lijjii 189 ässed. Carl Ludvig Engel lii sundáttâllâm kaavpug kuávdáá. Jyväskylä kaavpugservikodde šoodâi ive 1875, já kaavpugkirkko valmâštui ive 1880. Tom lii sundáttâllâm Ludvig Isak Lindqvist. Tälvisuáđi ääigi Jyväskyläst lijjii tuše 8 000 ässed, mut tastmaŋa ässeemeeri lii stuárrum jotelávt. Säynätsalo lohtui Jyväskylän uđđâivemáánu 1. peeivi 1993, já Jyväskylä táálunkieldâ já Korpilahti lahtojii uđđâivemáánu 1. peeivi 2009. Eennâmtiätu. Jyväskylä lii Päijänne taveriddoost. Kaavpug kuávdáš lii Jyväsjäävri pirrâ. Jyväsjäävrist lii ohtâvuotâ Päijännen Äijäläčuálmi miätá. Kaavpug kuávdáá čoođâ kolgá Tourujuuhâ, mon vyemeest lii luándusuojâlemkuávlu. Kaskoo kaavpug kuávdáá lii ollâ puolžâ, mon alne lii sahis pecimecci. Jotolâh. Jyväskyläst lii väldimaađij 4, 9, 13 já 23 ratkuuttâh. Jyväskylä finnij ryevdirađe já junasajattuv ive 1896. Uđđâ mätkikuávdáš šoodâi ive 2002 puáris junasajâttuv paaldân, já talle meiddei linjâšautosajattâh varrij kävppimarkkân alne siämmáá viäsun. Jyväskyläst lii ryevdirađeohtâvuotâ máádás Tamperen, viestârân Haapamäkin, tavaskulij Haapajärvin já nuortâs Pieksämäki. Jyväskylä kirdemkieddi lii Tikkakoskist, suulân 20 kilomeetter keččin kaavpug kuávdáást tavaskulij. Jyväskylä haammân lii Jyväsjäävri riddoost. Keessiv lii mađhâsemtamppâohtâvuotâ Lahtin Päijänne miätá. Kuokkala šalde ovdâstit kaavpug kuávdáá já Kuokkala Jyväsjäävri paijeel. Šalde lii 480 meetter kuhes, já tot valmâštui roovvâdmáánu 23. peeivi ive 1989. Máttááttâs. Jyväskyläst lii ollâopâttâh. Tot šoodâi ive 1934. Jyväskylä ollâopâttuv Mattilanniemi kampus lii Jyväsjäävri riddoost. Käldeeh. Jyväskylä Jyväskylä 
Jämsä. Jämsä lii kaavpug Suomâst, Koskâ-Suomâ eennâmkoddeest. Jämsäst ääsih 20 120 olmožid, já ton vijdodâh lii 1 823,90 km², mast 252,54 km² lii čääci. Jämsä naaburkieldah láá Juupajoki, Jyväskylä, Keuruu, Kuhmoinen, Luhanka, Mänttä-Vilppula, Orivesi já Petäjävesi. Historjá. Jämsä vuáđudui ive 1866, já tast šoodâi kaavpug ive 1977. Siijdah. Alhojärvi, Arvaja, Aseme, Edesniemi, Haapajoki, Haavisto, Hahkala, Hassi, Hauvala, Heikkilä, Heräkulma, Himos, Honkala, Hopsu, Jaatila, Juokslahti, Kauhkiala, Kerkkola, Kiukkoila, Kuoreveden Kirkkoniemi, Kähö, Kääpälä, Moiskala, Niemola, Patajoki, Partala, Pietilä, Ruotsula, Saakoski, Saari, Sammallahti, Säyrylä, Tervala, Toivila, Vaheri, Vierelä, Viiala, Yijälä já Vekkula. Käldeeh. Jämsä Jämsä 
Jävri. Jävri lii meerâst erinis čäciääldis. Jäävri čääci piso enâmustáá sajestis, ijge virded nuuvt ko juuvâin. Stuárráámus uási jaavrijn siskeldeh saivâčääsi. Sálttáás jäävrih kočoduvvojeh sälttijävrin. Táválávt jävri finnee čääsi juuvâin teikkâ käldein. Sierânâstábáhtussân láá jieŋâ vuálááš jäävrih, ovdâmerkkân Vostok. Juuvâijuvâttemes javrij čääci vuálgá meddâl tuše lievlistem tááhust. Tondiet toh láá táválávt uáli sálttááh. Tagareh láá ovdâmerkkân Jáámmámmeerâ, Stuorrâ sälttijävri sehe maailm stuárráámus jävri Kaspiameerâ. Jävritiijpah. Jäävrih láá juohhum juávhoid ton mield, ete maht toh láá šoddâm. Kyehti vuáđutiijpâ láá källeeáldáh já sälbiáldáh. Jäävrih maailmist. Kaspiameerâ lii maailm stuárráámus jävri. Jäävrih láá 1,8 % (ađai 2,7 miljovn km²) Eennâmpáálu vijđoduvâst. Ohtsis toh láá suullân love miljovn, moin 254 láá paijeel 500 km2. Maailm stuárráámus jävri lii Kaspiameerâ, mon vijđodâh lii 374 000 km2. Kieŋâlumos lii Baikaljävri, mon kieŋŋâlvuotâ lii 1 642 m. Jäävrih Suomâst. Saimaa lii Suomâ stuárráámus jävri. Suomâst láá ohtsis suullân 188 000 jävrid, moi vijđodâh lii aainâs-uv 0,05 hehtaar. Tain 2 600 láá paijeel neljihâškilomeetter. Suomâ javrij vijđodâh lii ohtsis 32 600 km² já saijaavuotâ 325 km³. Suomâ stuárráámus jävri lii Saimaa, mon vijđodâh lii 4 380 km2 já kieŋâlumos vuod Päijänne (95,3 m). Aanaarjävri lii stuárráámus jävri, mii lii tuše oovtâ kieldâst teikkâ eennâmkoddeest. Iäláneh. Jaavrijn eelih maaŋgah ereslágáneh iäláneh, ovdâmerkkân kyeleh, čäcilodeh, tiäbuh já rapuelleeh. Suomâst táválumoseh kyeleh láá vuásku, šapšâ já suávvil. Maadâ-Suomâst meid siergi já kuha já válduášálávt Tave-Suomâst kuávžur já rávdu. Táválumoseh čäcilodeh láá kaijuuh já viettuuh. 
Jūrmala. Jūrmala lii kaavpug Latviast. Jūrmalast ääsih 49 685 olmožid, já ton vijdodâh lii 100 km². Historjá. Jūrmalast šoodâi kaavpug ive 1959. Käldeeh. Jūrmala 
K. K lii läättinlâš puustavoornig 11. já anarâškielâ puustavoornig 16. puustav. 
Kaajaan. Kaajaan (já) lii kaavpug Suomâst, Kainuu eennâmkoddeest. Kajanist ääsih 36 731 olmožid, já ton vijđodâh lii 2 263,98 km², mast 429,2 km² lii čääci. Kaajaan naaburkieldah láá Paltamo, Pyhäntä, Siikalatva, Sonkajärvi, Sotkamo, Vaala já Vieremä. Historjá. Kaajaan vuáđudui njuhčâmáánu 6. peeivi 1651. Käldeeh. Kaajaan Kaajaan 
Kaalekielâ. thumb Kaalekielâ (kaalekielân "kaalengo tšimb") lii Suomâ romanikielâ. Tom sárnuh suulân 6000-10000 olmožid. Tot sárnoo Suomâst já Ruotâst, 2000 olmožiđ Ruotâst já 6000 Suomâst. Kaalekielâ lii taveromanikielâ. Kaalekielâ ollâopâttuvvâst. Ive 2012 rääjist lii lamaš máhđulâš luuhâđ Helsig ollâopâttuvâst uálgiamnâsin kaalekielâ já -kulttuur (60 uč). Käldeeh. Kaalekielâ 
Kaamâs. Kaamâs (já) lii siijdâš Aanaar kieldâst. Tot iälá luánduiäláttâsâin, turimist já tyejivuođâst. Kaamâs 
Kaarlo Juho Ståhlberg. Kaarlo Juho Ståhlberg (algâaalgâst Carl Johan;) lâi syemmilâš vuoigâdvuođâtiettee já politijkkár. Sun tooimâi Suomâ täsivääldi 1. presidentin iivij 1919–1925. Eellim. Carl Johan Ståhlberg šoodâi uđđâivemáánu 27. peeivi 1865 Suomussalmist, Suomâ stuorrâfurstâkoddeest. Suu eeči lâi išepappâ Johan Gabriel (Janne) Ståhlberg, já suu enni Amanda Gustafva Castrén. Maŋeláá peerâ varrij Alavieskan já Haapajärvin, moi servikoddeest Johan Gabriel Ståhlberg tooimâi kappalâžžân. Käldeeh. Ståhlberg Ståhlberg Ståhlberg 
Kaarlo Sallinen. Kaarlo (Kalle) Sallinen () lâi Kuopio vuossâmuš kaavpughovdâ ivveest 1929 ihán 1936. Sallinen vaanhimeh láin tálulâš Antti Sallinen já Maria Reijonen. Sun čaalij pajeuáppen Joensuu lyseost ive 1895 já valmâštui Helsig ollâopâttuvâst filosofia kandidaatin ive 1900 já filosofia maisterin ive 1912. Sallinen máttááttij matematiik syemmilii ohtsâšškoovlâst vistig Salost já talle Kokkolast iivij 1900–1905. Tastmaŋa sun poorgâi lehtorin Kuopio lyseost iivij 1905–1928. Käldeeh. Sallinen Sallinen Sallinen 
Kaavi. Kaavi lii kieldâ Suomâst, Tave-Savo eennâmkoddeest. Kaavist ääsih 2 817 olmožid, já ton vijdodâh lii 789,59 km², mast 115,56 km² lii čääci. Kaavi naaburkieldah láá Kuopio, Juuka, Outokumpu, Polvijärvi já Tuusniemi. Siijdah. Ahosenniemi, Hirvisaari, Kaavi, Karsikkovaara, Kellolahti, Kortteinen, Kortteiskylä, Luikonlahti, Maarianvaara, Mäntyjärvi, Niinivaara, Onnivaara, Rasimäki, Rauantaipale, Retunen, Rovevaara, Sivakkavaara, Suovaara, Syrjävaara já Vehkalahti. Käldeeh. Kaavi 
Kabul. Kabul lii Afganistan stuárráámus kaavpug já uáivikaavpug. Kabul Kabul 
Kairo. Kairo lii Egypti stuárráámus kaavpug já uáivikaavpug. Käldeeh. Kairo Kairo 
Kaivuonâ. Kaivuonâ (, já) lii kieldâ Taažâst. Kaivuonâst ääsih 2 071 olmožid, já ton vijdodâh lii 991,24 km², mast 40,85 km² lii čääci. Käldeeh. Kaivuonâ 
Kalajoki. Kalajoki lii kaavpug Suomâst, Tave-Tavepoođâeennâm eennâmkoddeest. Kalajokist ääsih 12 428 olmožid, já ton vijdodâh lii 2 391,29 km², mast 1 468,32 km² lii čääci. Kalajoki naaburkieldah láá Alavieska, Kokkola, Kannus, Merijärvi, Pyhäjoki, Sievi já Ylivieska. Historjá. Kalajoki vuáđudui ive 1865, já tast šoodâi kaavpug ive 2002. Kieldâlahtemeh. Rautio kieldâ lohtui Kalajokin ive 1973. Himanka kieldâ lohtui Kalajoki kaavpugân uđđâivemáánu 1. peeivi 2010. Uđđâ kieldâ vaakunin šoodâi Himanka vaakun. Siämmást Himanka kuávlu sirdâšui Koskâ-Tavepoođâeennâm eennâmkoddeest Tave-Tavepoođâeennâm eennâmkoodán. Himanka vuáđudui ive 1869. Ive 2009 loopâst ovdil kieldâlahtem tobbeen lijjii 3 023 ässed. Ton vijđodâh lâi 649,84 km². Ive 1970 Rautiost lijjii 1 423 ässed. Käldeeh. Kalajoki Kalajoki 
Kalifornia. Kalifornia (eŋg. já esp. "California") lii Ovtâstumstaatâi uásistaatâ. Ton uáivikaavpug lii Sacramento. 
Kaluga. Kaluga () lii kaavpug Ruošâst. 
Kambodža. thumb Kambodža lii staatâ Aasiast. Ton uáivikaavpug lii Phnom Penh. 
Kamerun. Kamerun lii staatâ Afrikâst. Ton uáivikaavpug lii Yaoundé. 
Kampala. Kampala lii Uganda stuárráámus kaavpug já uáivikaavpug. Kampala Kampala 
Kanada. thumb Kanada lii staatâ Tave-Amerikâst. Ton áinoo eennâmräjiránnjá lii Ovtâstumstaatah sehe mäddin já taveviestârist (Alaska). Kanada uáivikaavpug lii Ottawa já stuárráámus kaavpug Toronto. 
Kandava. Kandava lii kaavpug Latviast. Kandavast ääsih 3 436 olmožid. Ton vijdodâh lii 5,8 km², já alodâh 75 m. Historjá. Kandavast šoodâi kaavpug ive 1917. Käldeeh. Kandava 
Kangasala. Kangasala lii kaavpug Suomâst, Pirkanmaa eennâmkoddeest. Kangasalast ääsih 31 897 olmožid, já ton vijdodâh lii 870,86 km², mast 212,79 km² lii čääci. Kangasala naaburkieldah láá Kuhmoinen, Lempäälä, Orivesi, Padasjoki, Pälkäne, Tampere já Valkeakoski. Historjá. Kangasala vuáđudui ive 1865, já tast šoodâi kaavpug ive 2018. Siijdah. Alanen, Apajapohja, Eskola, Haapaniemi, Haapasaari, Haavisto, Haviseva, Heponiemi, Herttuala, Hykönsalo, Hyppärilä, Ilola, Isolahti, Jokioinen, Joutsiniemi, Kaukola, Kautiala, Keljo, Kerppola, Keso, Koivisto, Koivuniemi, Korpiniemi, Kuru, Kyötikkälä, Köyrä, Leipi, Lemponen, Lentola, Lihasula, Liuksiala, Luukkaala, Moltsia, Monikkala, Mustoo, Mutikko, Mäyrävuori, Neulaniemi, Nuorto, Ohtola, Paalila, Paatiala (Sahalahti), Pakkala, Palo, Pappila, Parvela, Pikkola, Pikonkangas, Ponsa, Pyttylä, Päkinmäki, Raikku, Raronsalo, Rautio, Rekiälä, Riku, Ruutana, Saarenmaa, Sahalahden Haapaniemi, Sahalahden Isoniemi, Sahalahden Keljo, Sahalahden Pappila, Sahalahden Tursola, Sammalisto, Savo, Sorola, Suinula, Suomatka, Suomela, Suorama, Tarkeela, Tarpila, Taustiala, Tiihala, Tohkala, Toikkola, Toosila, Tursola, Töykänä, Vahderpää, Varala, Vatiala, Vehoniemi, Vihtinen, Vihtiälä, Vänninsalo já Vääksy. Käldeeh. Kangasala Kangasala 
Kannus. Kannus lii kaavpug Suomâst, Koska-Tavepoođâeennâm eennâmkoddeest. Kannusist ääsih 5 453 olmožid, já ton vijdodâh lii 470,65 km², mast 2,32 km² lii čääci. Kannus naaburkieldah láá Kalajoki, Kokkola, Sievi já Toholampi. Historjá. Kannus vuáđudui ive 1859, já tast šoodâi kaavpug ive 1986. Siijdah. Eskola, Hanhineva, Korpela, Kungas, Jokisalo, Mutkalampi, Märsylä, Nilkkula, Korvenkylä, Välikannus, Ylikannus já Yliviirre. Yliviirre siijdân kuleh Nikkarikoski, Luomala, Roikola, Ohenneva, Vaenmaa, Jylhä, Huuki, Koskenmaa, Rekilä, Viirre, Nikula já Kortetmaa. Käldeeh. Kannus Kannus 
Kansas. Kansas lii Ovtâstumstaatâi uásistaatâ. Ton uáivikaavpug lii Topeka. 
Kap Verde. Kap Verde täsiväldi ađai Kap Verde (portugalkielân "Cabo Verde", ’ruánáá njargâ’) lii suáluistaatâ Afrikâst. Ton uáivikaavpug lii Praia. Kap Verdest ij aassâm kihheen, ko portugalliih pottii tohon 1400-lovvoost já rahtii tast uási Portugal. Tast šoodâi uárjikäävpi kuávdáš, já stuárráámus uási Kap Verde táálái ässei madduin láá-uv afriklâš oorjijn já portugallijn siirdolijn. Käldeeh. Kap Verde 
Kapkaavpug. Kapkaavpug lii Maadâ-Afrik lahâasâttemlâš uáivikaavpug já nubben stuárráámus kaavpug Johannesburg maŋa. Tot lii ohtâ kuulmâ Maadâ-Afrik uáivikaavpugist. Kyehti eres uáivikaavpug láá Pretoria já Bloemfontein. thumb Kapkaavpug Kapkaavpug 
Karibia. Karibia lii suáluikuávlu Atlant-väldimeerâst Tave-Amerik já Maadâ-Amerik kooskâst. 
Karijoki. Karijoki () lii kieldâ Suomâst, Maadâ-Tavepoođâeennâm eennâmkoddeest. Karijokist ääsih 1 229 olmožid, já ton vijdodâh lii 186,50 km², mast 0,78 km² lii čääci. Karijoki naaburkieldah láá Isojoki, Kauhajoki, Honkajoki, Teuva já Kristiinankaupunki. Siijdah. Alakylä, Karijoki markkân, Myrkky já Ylikylä. Käldeeh. Karijoki 
Karstula. Karstula lii kieldâ Suomâst, Koskâ-Suomâ eennâmkoddeest. Karstulast ääsih 3 879 olmožid, já ton vijdodâh lii 963,19 km², mast 76,12 km² lii čääci. Karstula naaburkieldah láá Kannonkoski, Kivijärvi, Kyyjärvi, Saarijärvi já Soini. Siijdah. Kiminki, Rantakylä, Vastinki, Vahanka, Oinoskylä, Kangasaho, Autio, Humppi, Aho-Vastinki, Isokylä já Syrjänmäki. Käldeeh. Karstula 
Kaskinen. Kaskinen () lii kaavpug Suomâst, Tavepoođâeennâm eennâmkoddeest. Kaskisijn ääsih 1 280 olmožid, já ton vijđodâh lii 175,36 km², mast 164,73 km² lii čääci. Kaskisijn lii tuše ohtâ naaburkieldâ: Närpiö. Kaavpug lii kyevtikielâlâš. Kaskinen lii ässeelovo mield Suomâ ucemus kaavpug já vijđoduv mield Suomâ nubben ucemus kieldâ. Kaskinen lii ässeelovo mield meiddei Tavepoođâeennâm eennâmkode ucemus kieldâ. Käldeeh. Kaskinen Kaskinen 
Kasmir. Kasmir (olmâ nommâ Thomas Antero Kirjonen; š. njuhčâmáánu 27. peeivi 1985, Espoo, Suomâ) lii syemmilâš musikkár já nuotâsteijee. Sun šoodâi tobdosin Suomâst ive 2014 kesipittáinis "Vadelmavene". Ovdil muusikkarrieer sun lâi kokkâ. Päikkisijđo. Kasmir Kasmir Kasmir 
Kati-Claudia Fofonoff. Kati-Claudia Fofonoff () lâi nuorttâlâš kirječällee, kii čaalij novellijd, tiivtâid já muštâlusâid sehe nuorttâlâškielân já suomâkielân. Suu pargo lii jurgâlum el. orjâlâškielân, tárukielân já islandkielân. Liiŋkah. Fofonoff Fofonoff Fofonoff "Uási taan siijđost lii jurgâlum orjâlâškielâlâš Wikipediast" 
Katri Linna. Katri Sinikka Maaria Linna (š. porgemáánu 27. peeivi 1960, Tampere, Suomâ) lii ruotâsyemmilâš juuriist já olmoošvuoigâdvuođâi piälušteijee. Porgemáánu 2019 rääjist sun parga oovtviärdásâšvuođâváldálii toimâttuvâst Suomâst. Ovdâl taan pargo Linna lâi ee. "senior legal advisor"in aalmugijkoskâsâš olmoošvuoigâdvuotâservi Civil Rights Defendersist (CRD), vt. kuávlutoimâttuv hovdân já tárkkojeijen Euroop torvolâšvuođâ- já oovtâstpargo-ornijdume Ukrainast, já oovtviärdásâšvuođâváldálâžžân Ruotâst. Ton lasseen Linnast lii kuhes karrieer pargovuoigâdvuođâ juristin. Käldeeh. Linna Linna Linna 
Kauhajoki. Kauhajoki lii kaavpug Suomâst, Maadâ-Tavepoođâeennâm eennâmkoddeest. Kauhajokist ääsih 13 172 olmožid, já ton vijdodâh lii 1 315,54 km², mast 16,56 km² lii čääci. Kauhajoki naaburkieldah láá Isojoki, Karijoki, Karvia, Teuva já Honkajoki. Historjá. Kauhajoki vuáđudui ive 1868, já tast šoodâi kaavpug ive 2001. Siijdah. Filppula, Heikkilänkylä, Hangaskylä, Ikkeläjärvi, Järvikylä, Kainasto, Kalkunmäki, Kauhajärvi, Keturinkylä, Kokonkylä, Korpikylä, Koskenkylä, Kuutinkylä, Käyränkylä, Luomankylä, Lustila, Marttilankylä, Muurahainen, Möykkykylä, Nirvankylä, Nummikoski, Pihkakylä, Piipari, Pukkila, Puskankylä, Ratikylä, Sahankylä, Savikylä, Turjankylä, Uuronkylä, Yrjänäiskylä já Äijönkylä. Käldeeh. Kauhajoki Kauhajoki 
Kauhava. Kauhava lii kaavpug Suomâst, Maadâ-Tavepoođâeennâm eennâmkoddeest. Kauhavast ääsih 15 682 olmožid, já ton vijdodâh lii 1 328,37 km², mast 14,59 km² lii čääci. Kauhava naaburkieldah láá Evijärvi, Isokyrö, Lappajärvi, Lapua, Pedersöre kieldâ, Seinäjoki, Uusikaarlepyy já Vöyri. Historjá. Kauhava vuáđudui ive 1867, já tast šoodâi kaavpug ive 1986. Käldeeh. Kauhava Kauhava 
Kauniainen. Kauniainen () lii kaavpug Suomâst, Uđđâeennâm eennâmkoddeest. Kauniaisijn ääsih 9 867 olmožid, já ton vijdodâh lii 6,00 km², mast 0,11 km² lii čääci. Kauniaisij áinoo naaburkieldâ lii Espoo. Kaavpug lii kyevtikielâlâš. Historjá. Kauniainen vuáđudui ive 1920, já tast šoodâi kaavpug ive 1972. Käldeeh. Kauniainen Kauniainen 
Kaustinen. Kaustinen () lii kieldâ Suomâst, Koska-Tavepoođâeennâm eennâmkoddeest. Kaustisijn ääsih 4 264 olmožid, já ton vijdodâh lii 361,12 km², mast 7,15 km² lii čääci. Kaustisij naaburkieldah láá Halsua, Kokkola, Kruunupyy já Veteli. Siijdah. Järvelä, Jylhä, Kaustisij markkân, Känsälä, Kola, Köyhäjoki, Nikula, Paavola, Puumala, Salonkylä, Tastula já Vintturi. Käldeeh. Kaustinen 
Kazakstan. thumb Kazakstan lii staatâ Euroopâst já Aasiast. Ton uáivikaavpug lii Nur-Sultan. 
Keitele. Keitele lii kieldâ Suomâst, Tave-Savo eennâmkoddeest. Keitelest ääsih 2 158 olmožid, já ton vijdodâh lii 578,30 km², mast 95,39 km² lii čääci. Keitele naaburkieldah láá Pielavesi, Pihtipudas, Tervo, Vesanto já Viitasaari. Siijdah. Hamula, Koutajärvi, Kukertaja, Leppäselkä, Pahkamäki, Petäjäkylä, Sulkavanjärvi, Tossavanlahti, Viinikkala, Vuonamo, Äyräpää já Hemminki. Käldeeh. Keitele 
Kempele. Kempele lii kieldâ Suomâst, Tave-Tavepoođâeennâm eennâmkoddeest. Kempelest ääsih 18 636 olmožid, já ton vijdodâh lii 110,34 km², mast 0,23 km² lii čääci. Kempele naaburkieldah láá Liminka, Oulu já Tyrnävä. Käldeeh. Kempele 
Kenia. Kenia (swahili- já), virgálávt Kenia täsiväldi (swahilin "Jamhuri ya Kenya",), lii masa 48 miljoon ulmuu asâttâm staatâ Nuorttâ-Afrikâst. Ton uáivikaavpug lii Nairobi. Kenia sajadâh lii Somalia já Tansania kooskâst, já ton nuorttiimuš rääji jotá India väldimeerâ rido miätá. Taveviestârist ton ránnjástaatâ lii Maadâ-Sudan já viestârist Uganda. Historjá. Kenia finnij jiečânâsvuođâ ive 1963 já šoodâi täsiväldin ive 1964. Jomo Kenyatta lâi Kenia vuossâmuš president ivveest 1964 ain suu jäämmim räi, ive 1978. Tast maŋa iivij 1978-2002 kooskâst presidentin tooimâi Daniel Arap Moi. Čuávuvâš president lâi Mwai Kibaki iivij 2002-2013. Ive 2013 Kenia tááláš president, Uhuru Kenyatta, het-het vuoitij vaaljâid. Sun väljejui nube keerdi presidentin ive 2017. Uhuru Kenyatta lii Kenia vuossâmuu president, Jomo Kenyatta, alge. 
Kentucky. Kentucky lii Ovtâstumstaatâi uásistaatâ. Ton uáivikaavpug lii Frankfort já stuárráámus kaavpug Louisville. Kentucky uásistaatâst ääsih ohtsis suulân 4,5 miljovn olmožid (2020). 
Kepler. Kepler lii ohtâ Mánudáá kraatterijn. 
Kesimáánu. Kesimáánu lii ive kuuđâd mánuppaje. Kesimáánust láá 30 peivid. 
Keuruu. Keuruu () lii kaavpug Suomâst, Koskâ-Suomâ eennâmkoddeest. Keuruust ääsih 9 529 olmožid, já ton vijdodâh lii 1 430,57 km², mast 172,60 km² lii čääci. Keuruu naaburkieldah láá Jämsä, Multia, Mänttä-Vilppula, Petäjävesi, Virrat já Ähtäri. Historjá. Keuruu vuáđudui ive 1652, já tast šoodâi kaavpug ive 1986. Siijdah. Ampiala, Etelä-Keuruu, Haapamäki, Jukojärvi, Kaleton, Karimo, Kivijärvi, Lavikko, Liesjärvi, Lihjamo, Pihlajavesi, Riiho já Valkealahti. Käldeeh. Keuruu Keuruu 
Khartum. Khartum (motomin meid Khartoum,) lii ässeelovo mield Sudan stuárráámus kaavpug já uáivikaavpug. Käldeeh. Khartum Khartum 
Kieldâsämikielâ. Kieldâsämikielâ lii sämikielâ. Kieldâsämikielâst láá suulân 650 sárnod. Käldeeh. Kieldâsämikielâ 
Kielâiäláskittem. Kielâiäláskittem lii uhkevuálásii kielâ kááijum várás uáivildum spesiaal kielâvuávám. Ton váldu-ulmen lii turviđ kielâ sirdum suhâpuolvâst nuubán. Kielâ kááijum várás tarbâšuvvojeh jyehimuđusiih kielâohjelmeh, moh viggeh orostittiđ kielâkevttim kiäppánem já nonniđ kielâ. Táválávt uhkevuálásii kielâ kiävttu lii jo-uv čuuvtij kiäppánâm teikâ motomin meid potkânâm. Ulmen lii macâttiđ kielâ aktiivlii kiävtun sehe eenikielâlij et viereskielâlij juávhust. Eenikielâliih sárnooh láá eromâš pyereh kielâ äššitobdeeh já kielâsirdeeh. Kielâiäláskitmist lii tárbu kevttiđ sii kielâmáátu nuuvt pehtilávt ko máhđulâš. Kielâsárnoi mere lasettem já kielâ máttááttem viereskiellân láá taarbâšliih kielâiäláskittemtooimah, tastko suhâpuolvah láá kielâttum, kielâsárnooh láá uccáá já etnisâš juávkku lii ucce. Ucebeh juávhuh láá eromâš heerkih kielâ ulguubeln puáttee teddui já nubástussáid. Eenikielâliih sárnooh pasteh toollâđ ärbivuáválijd kielâkevttimohtävuođâid, já sij nannejeh kielâkevttim uđđâ kielâkevttimsuorgijn-uv. Anarâškielâ iäláskittemohjelmist uđđâ kielâsárnooh láá puáhtám jieijâs áámmáttááiđu peht väldiđ kielâ anon uđđâ kevttimohtâvuođâin. Pyereh puátuseh kielâ kevttim nonniimist láá puáttám kyevtsundásii kyevtkielâgvuođâst. Talle ucceeblovokielâ sárnooh opâtteleh váldukielâ já váldukielâ sárnooh opâtteleh ucceeblovokielâ. Kielâvuáváámân kuleh kielâ kevttimohtâvuođâi huksim, kielâ lingvistlâš ovdedem já kielâmáttááttâs. Vistig-uv ulmen lii nonniđ jo kiävtust leijee kielâkevttimohtâvuođâid já huksiđ uđđâ kielâkevttimohtâvuođâid, moh pelestis nannejeh kielâ já ton sirdem. Nubben ulmen lii kielâ lingvistlâš ovdedem, mii iššeed tast, et kielâ tuáimá pyereest kommunikaatio kiellân sehe njálmálii et kirjálii kiävtust. Kuálmád ulme adai kielâ máttááttâs vist nannee kielâtááiđu, mii iššeed kielâ oovdedmist já kielâkevttimohtâvuođâi huksiimist. Anarâškielâ iäláskitmist kuávdáš kielâiäláskittemohjelmeh láá lamaš kielâpierväleh vuálá škovlâahasáid já kielâ máttááttâs tievâsmittemškovliittâssáin pargoahasâš rävisulmuid. Meiddei škoovlâst lii merhâšittee rooli kielâ sirdemist nuorâbáid sárnoid. Anarâškielâ iäláskitmist lii kevttum meid kielâmiäštár-uáppee-ohjelm, mast kielâmiäštárin tuáimih puárrásub kielâsárnooh teikâ meid motomin nuorah teikâ párnááh. Kielâiäláskittemtiileest lii adelum raavâ kevttiđ kielâ nuuvt ennuv já nuuvt maaŋgâ saajeest ko máhđulâš. 
Kielâpiervâl. Vuossâmuš anarâškielâ kielâpiervâl vuáđudui ive 1997 Suomâ kulttuurruttârááju torjuin Anarân. Tot lii tooimâs ääigi máttááttâm anarâškielâ paijeel 40 páárnážân. Tääl taat kielâpiervâl tuáimá noomáin Piervâl. Ton ubâáigásii jođetteijen lii porgâm Ritva Kangasniemi. Vuossâmuuh kielâpiervâlpárnááh láá šoddâm jo vuorâsolmožin já meiddei sij jiejah láá porgâm kielâpiervâlist tipšon. Meiddei Avelân vuáđudui vuossâmuš kielâpiervâl ive 1997. Taat tooimâi ihán 2001 ohtsâšpargoost Aanaar kielâpiervâláin. Párnááh lijjii tuárvi tooimâ juátkimân, mut ruttâdem lâi epivises. Tai aaigij Sämitigge finnij išeruuđâ säämi kielâ- já kulttuursiijdâ vuáđđudmân puoh Suomâ sämikieláid. Anarâškielâ kielâpiervâl jooskâi toimâmist já ton juátken poođij kielâ- já kulttuursijdâ. Taat lâi kuulmâihásâš proojeekt, já ko tot nuuvâi, siämmást nuuvâi meiddei anarâškielâlâš toimâ Avelist. Mudoi-uv kielâ- já kulttuursiijdâst iä iällám ennustkin párnááh pic iänááš-uv 30-80-ihásiih nisoneh, kiäh lijjii kiddiistum kietâtuojijn. Jođetteijen tooimâi Kerttu Paltto. Jođetteijee lâi pargoost ubâ peeivi, mut ulmuuh elâččii kielâ- já kulttuursiijdâst jotelávt. Taan ulme lâi aaibâs eresmuđusâš ko kielâpiervâl vuáđujuurdâ. Kielâ- já kulttuursijdâ luhostui iäláskittiđ anarâškielâ vuod puárrásub kielâsárnoi kiellân. Tot ij kuittâg sirdám kielâ nuorâ kielâsárnoid tego kielâpiervâl. Kielâ- já kulttuursiijdâ toimâ nuuvâi ive 2003. Ive 2007 tahhojii rekinistmeh ovdil tievâsmittemškovliittâs algâttem. Veik Aanaar kielâpiervâl tooimâi-uv optimaallávt, liijká nuorâ ulmuuh já vala koskâahasiih-uv lijjii monâttâm kielâs nuuvt, et anarâškielâ sárnooh lijjii iänááš paijeel 65-ahasiih. Talle smiettui, et jis mihheen ij tábáhtuuččii, anarâškielâ monâttičij vala kielâsárnoid. Tondiet kielâpiervâltooimâ vijđedem lâi äigikyevdil. Taat ij kuittâg luhostum älkkeht, tastko pargoahasiih anarâškielâ sárnooh iä kavnum tuárvi nuuvt et vijđedem ličij lamaš máhdulâš. Tievâsmittemškovliittâs 2009-2010 ohtân čuosâttâhjuávkkun lijjii-uv peivitipšooh - ulmen lâi vijđediđ kielâpiervâltooimâ tállân škovliittâs maŋa. Taat luhostui, tastko tievâsmittemškovliittâs škovlij pargeid, já máttááttâs- já kulttuurministeriö mieđettij toimâruuđâ kyevti uđđâ kielâpiervâlân: Anarân lekkui Piäju algâivveest 2011. Lekkâm maŋanui motomijd mánuppoojijd, tastko toimâsaje ij tállân kavnum. Vistig Piäju jođetteijen tooimâi Riitta Vesala, já čoovčâ 2012 rääjist tom lii jođettâm Outi Portti. Tääl Piervâl já Piäju kooskâst lii pargojyehim: Piervâlist láá ucebeh párnááh já Piäjust stuárráábeh párnááh. Tánávt kielâ máttáátmân puáhtá kiddiđ eenâb huámmášume. Anarist kielâpiervâlpárnááh láá sirdâšum Aanaar vyeliškoovlân anarâškielâ máttááttâsân kielâpiervâlääigis maŋa. Taat lii lamaš máhđulâš čoovčâ 2000 rääjist. Avveel kielâpiervâl, Kuáti, leehâi uvsâidis čohčuv 2010. Ton jođetteijen poođij Kerttu Paltto, kote paasij iäláttâhân ive 2014 aalgâst. Tastmaŋa jođetteijen lii porgâškuáttám Niina Siltala. Kielâpiervâl tuáimá tootaallâš kielâlávgumprinsiippáin, adai tipšooh sárnuh nubijdis tuše anarâškielâ, já páárnáš uáppá kielâ tipšoääigi. Páárnáš uážžu jieš valjiđ kielâ, mon sun kiävttá, mut sun ruokâsmittoo sárnuđ anarâškielâ. Kielâpiervâltooimâ uárnee Anarâškielâ servi, ohtsâšpargoost Aanaar kieldáin. Ton ruttâdem puátá 85%:d staatâruttâdmist já 15 %:d Aanaar kieldâst. Kielâpiervâlij ruttâráđádâlmeh láá taan räi lamaš jyehi-ihásiih. 
Kiemâ. Kiemâ (, jà) lii kaavpug Suomâst, Laapi eennâmkoddeest. Kiemâst ääsih 20 742 olmožid, já ton vijdodâh lii 747,28 km², mast 651,91 km² lii čääci. Kiemâ naaburkieldah láá Kiemâeennâm, Simo já Tuárnus. Historjá. Kiemâ vuáđudui njuhčâmáánu 5. peeivi 1869. Käldeeh. Kiemâ Kiemâ 
Kiemâeennâm. Kiemâeennâm (já) lii kieldâ Suomâst, Laapi eennâmkoddeest. Kiemâenâmist ääsih 8 062 olmožid, já ton vijdodâh lii 647,24 km², mast 20,89 km² lii čääci. Kiemâeennâm naaburkieldah láá Kiemâ, Simo, Tervola já Tuárnus. Käldeeh. Kiemâeennâm 
Kiemâjuuhâ. Kiemâjuuhâ (já) lii juuhâ Laapi eennâmkoddeest, Suomâst. Eennâmtiätu. Kiemâjuuvâ kukkodâh lii 550 km já tot lii Suomâ kuhemus juuhâ. Kiemâjuuvâ kulgâmvijđodâh lii 51 127 km2, ađai paijeel pele Laapi eennâmkode vijdoduvvâst. Kiemâjuuhâ álgá Kiemâsyergist, Suovâkuoškâ kieldâ taveuásist. Tot virded suulân 200 kilomeetter ovdil ko luáštá Kiemâjáávrán. Kiemâjäävri maŋa Kiemâjuuhâ juátkoo viestârân Ruávinjaargân já Ruávinjaargâ maŋa vala váhá paijeel čyeti kilomeetter máádás, kost tot luáštá Kiemâ kaavpug alda Merâpootân. Kiemâjuuvâst láá maaŋgah sijđojuuvah. Tenniöjuuhâ luáštá Suovâkuoškâ markkân alda. Kiemâjuuvâ nubbe merhâšittee sijđojuuhâ lii Kitinen, mii luáštá toos váhá maŋeláá alda Pelkosnjaargâ markkân. Ovdil Pelkosnjaargâ markkân Kiemâjuuhân luáštá meid Vuotosjuuhâ. Kiemâjuuvâ kuhemus sijđojuuhâ já Suomâ kuálmádin kuhemus juuhâ lii Ounasjuuhâ, mii luáštá Kiemâjuuhân Ruávinjaargâ kaavpugist. Meid Raudanjuuhâ luáštá toos alda Ruávinjaargâ. Kiemâjuuvâ čácáduv vyeimilágádâsah. Vuosmuš Kiemâjuuvâ vyeimilágádâs algâttij toimâm ive 1946 Isohaarast. Kiemâjuuvâ čácáduvvâst láá 21 vyeimilágádâssâd, main 16 láá Kemijoki OY omâstusâst. Kiemâjuuvâ vyeimilágádâsâi ihepuovtâdâs lii 4,3 TW⋅h, ađai suulân 34,5 prosenttid Suomâ čäcivyeimipuovtâdâsâst. Ruávinjaargâ Sierilän já Pelkosnjaargâ Vuotosjuuhân láá sundáttâllum uđđâ vyeimilágádâs já tulvâdemääldis, mut Vaasa haldâttâhriehti komettij love kuábbáá-uv projektân. Kiemâjuuhâ lii ovdil lamaš uáli pyeri luosâjuuhâ, mut vyeimilágádâsah láá iästám luosâi vandârdem lasânemsoojijd Kiemâjuuvâ sijđojuvváid. Käldeeh. "Taat sijđo, teikkâ taan siijđo uási lii jurgâlum suomâkielâlâš Wikipediast." Kiemâjuuhâ 
Kiemâjävri. Kiemâjävri (, já) lii kaavpug Suomâst, Laapi eennâmkoddeest. Kiemâjäävrist ääsih 7 302 olmožid, já ton vijdodâh lii 3 930,91 km², mast 426,78 km² lii čääci. Kiemâjäävri naaburkieldah láá Kyelijävri, Pelkosnjargâ, Puáššu já Ruávinjargâ. Historjá. Kiemâjävri vuáđudui ive 1957, já tast šoodâi kaavpug ive 1973. Käldeeh. Kiemâjävri Kiemâjävri 
Kiemâsämikielâ. Kielâčááitus. Äätj miin, ki lak täivest. Paisse läos tu nammat. Alda pootos tu väldegodde. Läos tu taattot nou täivest, ku ädnamest. Adde miji täb päiv miin juokpäiv laip. Ja adde miji miin suddoit addagas, nou ku miieg addep miin velvolidäme. Ja ale sääte miin kjäusaussi. Mutto tjouta miin pahast. Tälle tu li väldegodde, vuöjme ja kudne ijankaikisest. Amen. 
Kierâš. Kierâš lâi anarâškielâlâš digilostâ, mast táárbu mield vuolgâttui tiilájeijeid meid pááppárlostân. Loostâst lijjii uđđâseh, almottâsah já eres äigikyevdilis saavah nuuvt ete lostâ tooimâi tiäđáttâslostân. Majemuš nummeer almostui ive 2011. Historjá. Vuosmuš lostâ almostui čohčâmáánu 6. peeivi ive 2007, mon maŋa tot almostui ohtii ohhoost. Maŋeláá tot almostui häärvib. Ruttâdem. Loostâ kuástidij Anarâškielâ servi. Ovdâl ko Säämi Čuovviittâsservi lopâttui ive 2007, servi lâi skeŋkkim loostân ruuđâid loostâ toimâtmân. Ive 2008 sämitige kulttuurlävdikodde mieđettij loostân almostittemtorjuu. Käldeeh. "Uási taan siijđost lii jurgâlum orjâlâškielâlâš Wikipediast já uási suomâkielâlâš Wikipediast" 
Kigali. Kigali lii Ruanda stuárráámus kaavpug já uáivikaavpug. Kigali Kigali 
Kiina. thumb Kiina lii staatâ Aasiast. Ton uáivikaavpug lii Peking. 
Kiirjâgloddááš. Kiirjâgloddááš ("Ficedula hypoleuca") lii lodde. 
Kikujuh. Kikujuh láá bantuaalmug Keniast. Sij sárnuh kikujukielâ. Kikujuh láá Kenia stuárráámus etnisâš juávkku. 
Kinnula. Kinnula lii kieldâ Suomâst, Koskâ-Suomâ eennâmkoddeest. Kinnulast ääsih 1 623 olmožid, já ton vijdodâh lii 495,73 km², mast 35,53 km² lii čääci. Kinnula naaburkieldah láá Kivijärvi, Lestijärvi, Perho, Pihtipudas, Reisjärvi já Viitasaari. Siijdah. Hakkaraniemi, Hiilinki, Jääjoki, Kangaskylä, Kirkkosijdâ, Markokylä, Matkusjoki, Muhola, Myllykylä, Niemenkylä, Rantakylä, Saarenkylä, Silkkiperä já Urpila. Käldeeh. Kinnula 
Kinshasa. Kinshasa (ive 1966 räi Léopoldville/Leopoldstad) lii Kongo demokraatlâš täsivääldi uáivikaavpug já stuárráámus kaavpug. Tot lii ohtâ stuárráámuin kaavpugijn Sahara máddáápiälááš Afrikâst. Kinshasa Kinshasa 
Kioto. Kioto 
Kirgisia. thumb Kirgisia lii staatâ Aasiast. Ton uáivikaavpug lii Biškek. 
Kiribati. thumb Kiribati täsiväldi ađai Kiribati lii staatâ Oseaniast. Ton uáivikaavpug lii Tarawa. 
Kitee. Kitee lii kaavpug Suomâst, Tave-Kärjil eennâmkoddeest. Kiteest ääsih 10 129 olmožid, já ton vijdodâh lii 1 724,38 km², mast 470,81 km² lii čääci. Kitee naaburkieldah láá Parikkala, Rääkkylä, Savonlinna já Tohmajärvi. Historjá. Kitee vuáđudui ive 1631, já tast šoodâi kaavpug ive 1992. Jäävrih. Orivesi, Karjalan Pyhäjärvi, Kiteenjärvi, Ätäskö, Heinäjärvi, Pieniheinäjärvi, Särkijärvi, Hyypii, Pitkäjärvi, Säynejärvi, Lautakko, Paasselkä (Paasivesi) já Piimäjärvi. Siijdah. Haapasalo, Haarajärvi, Hammaskallio, Heinoniemi, Jaakkima, Juurikka, Kantosyrjä, Kiteenkylä, Kiteenlahti, Kontiola, Kunonniemi, Lahdenkylä, Leinovaara, Loukunvaara, Misola, Muljula, Niinikumpu, Nivunki, Närsäkkälä, Ojamäki, Piimäjärvi, Potoskavaara, Puhos, Puhossalo, Päätye, Riihijärvi, Rokkala, Ruppovaara, Satulavaara, Suoparsaari, Suorlahti, Särkijärvi, Säynejärvi, Taipale, Tasapää, Tolosenmäki, Varmoniemi já Välivaara. Käldeeh. Kitee Kitee 
Kittâl. Kittâl (, já) lii kieldâ Suomâst, Laapi eennâmkoddeest. Kittâlist ääsih 6 392 olmožid, já ton vijdodâh lii 8 262,97 km², mast 168,58 km² lii čääci. Kittâl naaburkieldah láá Aanaar, Iänudâh, Kolari, Muonio, Ruávinjargâ já Suáđigil. Siijdah. Ala-Kittilä, Alakylä, Hanhimaa, Helppi, Hormakumpu, Hossa, Jeesiöjärvi, Kallo, Kaukonen, Kelontekemä, Kittilä markkân, Kiistala, Kirjanselkämaa, Kinisjärvi, Kotakumpu, Kuivasalmi, Köngäs, Lehmilehto, Lintula, Lompolo, Maunujärvi, Molkojärvi, Nilivaara, Pitkäkumpu, Pokka, Pulju, Raattama, Rauhala, Rautuskylä, Sirkka, Sätkenä, Tepsa, Tepasto, Veittivuoma, Veitservasa já Vittakumpu. 
Kiuruvesi. Kiuruvesi lii kaavpug Suomâst, Tave-Savo eennâmkoddeest. Kiuruvesist ääsih 7 895 olmožid, já ton vijdodâh lii 1 422,90 km², mast 94,76 km² lii čääci. Kiuruvesi naaburkieldah láá Iisalmi, Pielavesi, Pyhäjärvi, Pyhäntä já Vieremä. Historjá. Kiuruvesi vuáđudui ive 1873, já tast šoodâi kaavpug ive 1993. Siijdah. Aittojärvi, Haapakumpu, Hautakylä, Heinäkylä, Honkaranta, Jokela, Kalliokylä, Kiuruvesi (čuákkipäikki), Koivujärvi, Korpijoki, Koskenjoki, Kotajoki (kuávdáš), Lahnajoki, Lahnanen, Lapinsalo, Laukkala, Luupuvesi, Löytänä, Niemiskylä, Näläntö, Osmanki, Paajakka, Pihlajamäki, Rantakylä, Rapakkojoki, Remeskylä, Ruokomäki, Ruutana, Rytky, Ryönänjoki, Salmijärvi, Salmenkylä, Sulkavanjärvi, Tihilä, Toiviaiskylä já Turhala. Käldeeh. Kiuruvesi Kiuruvesi 
Kiđđâjävri. Kiđđâjävri (já) lii siijdâš Aanaar kieldâst. Ive 2005 loopâst siijdâst lijjii 185 ässeed. Kiđđâjävri 
Knoxville. thumb thumb Knoxville lii kaavpug Tennessee uásistaatâst. Tot lii ässeelovo mield Tennessee kuálmádin stuárráámus kaavpug. Knoxvillest ääsih ohtsis suulân 190 000 olmožid. Eennâmtiätu. Knoxville lii Tennessee uásistaatâ nuorttiibeln Knox pirrâdâhkoddeest. 
Kokkola. Kokkola () lii kaavpug Suomâst, Koska-Tavepoođâeennâm eennâmkoddeest. Kokkolast ääsih 47 792 olmožid, já ton vijdodâh lii 2 730,80 km², mast 1 285,69 km² lii čääci. Kokkola naaburkieldah láá Halsua, Kalajoki, Kannus, Kaustinen, Kruunupyy, Lestijärvi, Luoto já Toholampi. Kieldâlahtemeh. Kaarlela kieldâ lohtui Kokkolan ive 1977. Lohtaja, Kälviä já Ullava váldustiivrah meridii kieldâlahtemist Kokkolain juovlâmáánu 3. peeivi ive 2007, já kieldah lahtojii Kokkolan uđđâivemáánu 1. peeivi 2009. Kieldâlahtem maŋa šoodâi paijeel 45 000 ässee kaavpug, mon nommâ lii Kokkola. Ton vaakunin šoodâi Kokkola tááláš vaakun. Tastko Lohtaja, Kälviä já Ullava lijjii suomâkielâliih kieldah já Kokkola lâi kyevtkielâlâš (suomâkielâ eenâblovokiellân), te Kokkola ruotâkielâlij ässei meeri kiäppánij mottoom verd, mut kieldâ pisoi kuittâgin kyevtkielâlâžžân. Käldeeh. Kokkola Kokkola 
Kolari. Kolari lii kieldâ Suomâst, Laapi eennâmkoddeest. Kolarist ääsih 3 862 olmožid, já ton vijdodâh lii 2 617,87 km², mast 58,67 km² lii čääci. Kolari naaburkieldah láá Kittâl, Muonio, Pello já Ruávinjargâ. Siijdah. Kolari markkân (Jokijalka), Aitamännikkö, Hietanen, Kattilamaa, Kolarinsaari, Koivula, Koivumaa, Kurtakko, Lappea, Lietorova, Luosu, Luovatus, Pasmajärvi, Rito-oja, Ruokojärvi, Saarenpudas, Sammalvaara, Sieppijärvi, Taapajärvi, Hannukainen, Teurajärvi, Poikkijärvi, Vaattojärvi, Venejärvi, Venetti, Väylänpää, Ylinenvaara, Ylläsjärvi, Äkäsjokisuu já Äkäslompolo. Käldeeh. Kolari 
Kollekielâ. Kollekielâ (, já) lii sämmilâš kielâpalhâšume, mii lii juohhum ive 2004 rääjist jyehi nube ive. Palhâšume stuárudâh lii 15 000 eurod. Ovtâskâsulmuuh, juávhuh, instituutioh teikkâ siärvuseh Taažâst, Ruotâst, Suomâst já Ruošâst pyehtih almottiđ iävtukkâssân el. ovtâskâsulmuid, juávhuid, instituutioid teikkâ seervijd. Palhâšume puáhtá táárbu mield jyehiđ maŋgáid vyeitteid. Palhâšume ulmen lii ovdediđ, siäiluttiđ já nanosmittiđ puoh sämikielâid. Käldeeh. "Uási taan siijđost lii jurgâlum suomâkielâlâš Wikipediast" 
Kolumbia. thumb Kolumbia lii staatâ Maadâ-Amerikâst. Ton uáivikaavpug lii Bogotá. 
Kom Ombo. Kom Ombo lii kaavpug Egyptist. Tot lii tobdos temppâlijnis. Käldeeh. Kom Ombo 
Komikielâ. Komikielâ lii suomâ-ugrâlâš kielâ. Tot kulá permilij kielâi vyelijuávkun. Komikielâ aldasumos suhâkielah láá eres permiliih kielah komipermjakkielâ já udmurtkielâ. Permiliih kielâh láá koskânis nuuvt aldasiih, et komikielâ sárnooh äddejeh komipermjakkielâ já udmurtkielâ melgâd pyereest. Komikielâ lii komilij aalmuglâš kielâ. Kielâ sárnooh ääsih Komienâmist, Komipermjakenâmist, Njenjecenâmist já Jamal Njenjecenâmist, puoh Ruošâst. Komikielâ permilij kielâi juávhust. Komikielâ iärrán komipermjakkielâst já udmurtkielâst toin, et komikielâst lii rijjâ sänitiäddu, mii kuittâg lii táválávt vuossâmuu staavvâl alne. Komi verbâmorfologia še lii ereslágán ko udmurtkielâst. Komikielâst láá maŋgâ kulttuurlovnâsäne ruošâkielâst. Kielâsosiologlâš tile. Komikielâ sárnooloho uccán. Unesco mield komikielâ lii uhkevuálásâš. Kielâst láá 219 205 sárnod Ruošâ ive 2010 viehâdâgreekkig mield. Fonetiik. Komikielâ almokielâst láá čiččâm vokalid já 29 konsonantid, moi juávhust nelji kávnojeh tuše lovnâsäänijn. Komikielâ obstruentáid lii otânâššâm čyeijilvuotâoppositio, já tondiet tast láá eenâb jienâduvah ko maaŋgijn eres urallijn kielâin. Udmurtkielâ vokaláid kuleh vittâ kardinalvookaal (i, u, e, o, a) já ton lasseen kyehti koskâvookaal (i̮, e̮). Udmurtkielâst iä lah diftoŋeh, vokalij kukkodâmiäruh ige vookaalharmonia. Komikielâ sänitiäddu lii táválávt vuossâmuu staavvâl oolâ, veikkâ jiešalneeš sänitiäddu lii rijjâ. Ruošâkielâ še lii váiguttâm komikielâ kuávlukielâi fonetiikân. Morfologia. Komikielâst láá 16 sajehäämmid, moh láá távjá identliih udmurtkieláin. Omâstemkiäččusijd kevttih nuuvtko eres urallijn kielâin, mut kuálmád persovn omâstemkiäččus kevttih miärulij artikkâlin še. Komikielâ veerbah sojeh kuulmâ persovnist, kyevti lovvoost (oovtâloho, maaŋgâloho), neelji oovtâkiärdán ääigihäämist (preesens, kyehti moonnâm ääigi já fuutur) já kyevti täpiluokkaast (indikatiiv, imperatiiv). Kielâst láá maaŋgâ nuuvtkočodum perifrastliih ääigihäämih sehe perifrastliih konditional- já optatiivtäpiluokah še. Puoh totkei mielâst komikielâst ij lah sierâ fuutur tondiet, ko tot iärrán preesensist tuše kuálmád persovnijn. Kielâopâlâš rááhtus. Komikielâ lii agglutinatiivlâš kielâ, ađai tot kiävttá ennuv suffiksijd. Nomineh, adjektiveh já adverbah láá távjá identliih. Komikielâst láá kyehti moonnâm ääigi, neutraallâš já evidentiaallâš. Kopulaveerbâ iä keevti, mut predikatiiv koŋruist subjekt lovvoost. Sänioornig lii melgâd rijjâ, mut neutraallâš sänioornig lii kuittâg tile mield jo-uv SVO teikkâ SOV. Sánádâh. Stuárráámus uási komikielâ saanijn láá ohtsiih iärrásij permilij kielâiguin. Kulttuurlovnâsaanijd já modernlii ohtsâškode saanijd láá lovnim táválávt ruošâkielâst, mut eromâšávt 1990-lovo rääjist láá ráhtám ennuv uđđâ saanijd komikielâ jieijâs amnâsijn. Kirjálâšvuotâ. Bartens, Raija: Permiläisten kielten rakenne ja kehitys. Suomalais-ugrilaisen seuran toimituksia 238. Helsinki: Suomalais-ugrilainen seura, 2001. ISBN 952-5150-55-0. Käldeeh. Komikielâ Komikielâ 
Komipermjakkielâ. Vuosmuš komipermjakkielâ sänikirje ive 1785 Komipermjakkielâ lii suomâ-ugrâlâš kielâ. Tot kulá permilij kielâi vyelijuávkun. Komipermjakkielâ aldasumos suhâkielah láá eres permiliih kielah komikielâ já udmurtkielâ. Permiliih kielâh láá koskânis nuuvt aldasiih, et komipermjakkielâ sárnooh äddejeh komikielâ já udmurtkielâ melgâd pyereest. 
Komoreh. Komorij litto ađai Komoreh láá suáluistaatâ Afrikâst. Ton uáivikaavpug lii Moroni. Ton uáivisuolluid táválávt tobdeh toi ranskakielâlijn noomáin: Grande Comore (Ngazidja), Mohéli (Mwali) já Anjouan (Ndzuani). Stuárráámus uási komorilijn láá sunnimuslimeh, já tot lii meid staatâ virgálâš oskoldâh. Ive 2003 räi staatâ virgálâš nommâ lâi "Komorij islamlâš littotäsiväldi". Komorijn láá kulmâ virgálii kielâ: ranskakielâ, arabia já komori. 
Kongo demokraatlâš täsiväldi. Kongo demokraatlâš täsiväldi lii staatâ Afrikâst. Motomin tot kočoduvvoo meid Kongo-Kinshasan ton uáivikaavpug, Kinshasa, mield ete tom iäruttičij Kongo täsivääldist ađai Kongo-Brazzavillest. Kongo-Kinshasa virgálâš kielâ lii ranskakielâ, mutâ ton lasseen Kongost láá nelji aalmuglii kielâ: kongo, lingala, tshiluba já swahili. Kongost sárnuh kuittâg paijeel 200 eres kielâd. Iivij 1971–1997 koskâsii ääigi staatâ nommâ lâi Zaire. Ovdil tom ulmuuh sattii kočodiđ tom Belgia Kongon, ko tot lâi kuhháá Belgia kolonialismkuávlu. Käldeeh. Kongo demokraatlâš täsiväldi 
Kongo täsiväldi. Kongo täsiväldi lii staatâ Afrikâst. Ton uáivikaavpug lii Brazzaville. Kongo täsiväldi 
Konnevesi. Konnevesi lii kieldâ Suomâst, Koskâ-Suomâ eennâmkoddeest. Konnevesist ääsih 2 606 olmožid, já ton vijdodâh lii 680,85 km², mast 167,92 km² lii čääci. Konnevesi naaburkieldah láá Hankasalmi, Laukaa, Rautalampi, Vesanto já Äänekoski. Siijdah. Hytölä, Hänniskylä, Istunmäki, Jouhtikylä, Kärkkäiskylä, Lahdenkylä, Leskelänkylä, Lummukka, Mäkäräniemi, Pukara, Pyhälahti, Pyydyskylä, Rossinkylä, Siikakoski, Sirkkamäki, Särkisalo já Tankolampi. Käldeeh. Konnevesi 
Kontiolahti. Kontiolahti () lii kieldâ Suomâst, Tave-Kärjil eennâmkoddeest. Kontiolahtist ääsih 14 834 olmožid, já ton vijdodâh lii 1 029,83 km², mast 230,63 km² lii čääci. Kontiolahti naaburkieldah láá Joensuu, Juuka, Lieksa, Liperi já Polvijärvi. Siijdah. Harivaara, Herajärvi, Iiksenniitty, Jakokoski, Kontiolahti, Kontioniemi, Kulho, Kunnasniemi, Kupluskylä, Kylmäoja, Lehmo, Mönni, Onttola, Paihola, Puntarikoski, Puso, Pyytivaara, Rantakylä, Romppala, Selkie, Varparanta já Venejoki. Käldeeh. Kontiolahti 
Korsnäs. Korsnäs lii kieldâ Suomâst, Tavepoođâeennâm eennâmkoddeest. Korsnäsist ääsih 2 076 olmožid, já ton vijdodâh lii 1 424,71 km², mast 1 188,70 km² lii čääci. Korsnäs naaburkieldah láá Maalahti já Närpiö. Kieldâ lii kyevtikielâlâš. Siijdah. Edsvik, Harrström, Korsbäck, Korsnäs, Moikipää (Molpe), Taklax, Träskböle, Töjby já Överträsk. Käldeeh. Korsnäs 
Koskokko. Koskokko lii oho kuálmád peivi. Tot lii majebaargâ já tuorâstuv kooskâst. 
Koskâ-Afrik täsiväldi. Koskâ-Afrik täsiväldi (sangokielân: "Ködörösêse tî Bêafrîka";) ađai Koskâ-Afrik lii staatâ Afrikâst. Ton uáivikaavpug lii Bangui. Käldeeh. Kongo täsiväldi 
Koskâ-Amerik. Koskâ-Amerik lii Amerik koskâuási. Táválávt toos rekinistoo staatah Meksiko maadârääji já Kolumbia taveviestârrääji kooskâst. 
Koskâmeerâ. Koskâmeerâ lii meerâ Euroop, Afrik já Aasia kooskâst. Gibraltarčuálmi ovtâstit ton Atlant väldimeerân. Koskâmeerâ lii ain lamaš tergâdis jotteemvävli já ton riddoin láá šoddâm maaŋgah merhâšittee kulttuureh. 
Kosovo. Kosovo lii staatâ Euroopâst. Ton uáivikaavpug lii Pristina. 
Kostroma. Kostroma () lii kaavpug Ruošâst. Historjá. Vuossâmuu keerdi Kostroma mainâšuvvoo ive 1213. 
Kotka. Kotka lii kaavpug Suomâst, Kymileevi eennâmkoddeest. Kotkast ääsih 51 889 olmožid, já ton vijdodâh lii 949,76 km², mast 677,73 km² lii čääci. Kotka naaburkieldah láá Hamina, Kouvola já Pyhtää. Nommâ já ton sujâttem. Päikkinoomah iä táválávt heiviittuu, já tain iä tábáhtuu konsonantij teikâ vokalij nubástusah (ol. illatiiv Kotkan já ol. lokatiiv Kotkast). Taan kaavpug tábáhtusâst käldein kávnoo kuittâg meiddei häämi "Kotkaast". Ađai "Kotka" puáhtá suujâđ meddei tegu 2-staavvâlsâš a-maadâ noomin. Käldeeh. Kotka Kotka 
Kouvola. Kouvola lii kaavpug Suomâst, Kymileevi eennâmkoddeest. Kouvolast ääsih 81 808 olmožid, já ton vijdodâh lii 2 883,29 km², mast 325,05 km² lii čääci. Kouvola naaburkieldah láá Hamina, Heinola, Iitti, Kotka, Lapinjärvi, Loviisa, Luumäki, Miehikkälä, Mäntyharju, Pyhtää já Savitaipale. Historjá. Kouvola vuáđudui ive 1922, já tast šoodâi kaavpug ive 1960. Käldeeh. Kouvola Kouvola 
Krasnodar. Krasnodar () lii kaavpug Ruošâst. Historjá. Krasnodar vuáđudui ive 1793. Kaavpug nommân lâi ive 1920 räi Jekaterinodar. 
Kreikka. thumb Kreikka lii staatâ Euroopâst. 
Kristiinankaupunki. Kristiinankaupunki tâi Kristiinakaavpug () lii kaavpug Suomâst, Tavepoođâeennâm eennâmkoddeest. Kristiinankaupunkist ääsih 6 485 olmožid, já ton vijdodâh lii 1 678,98 km², mast 995,99 km² lii čääci. Kristiinankaupunki naaburkieldah láá Isojoki, Karijoki, Merikarvia, Närpiö já Teuva. Kaavpug lii kyevtikielâlâš. Nommâ. Päikkinoomah iä táválávt heiviittuu. Taan kaavpug tábáhtusâst käldein kávnoo kuittâg meiddei nommâ "Kristiinakaavpug". Käldeeh. Kristiinankaupunki Kristiinankaupunki 
Kroatia. thumb thumb Kroatia lii staatâ Euroopâst. 
Kruunupyy. Kruunupyy () lii kieldâ Suomâst, Tavepoođâeennâm eennâmkoddeest. Kruunupyyst ääsih 6 447 olmožid, já ton vijdodâh lii 752,65 km², mast 39,79 km² lii čääci. Kruunupyy naaburkieldah láá Evijärvi, Kaustinen, Kokkola, Luoto, Pedersöre kieldâ já Veteli. Kieldâ lii kyevtikielâlâš. Siijdah. Alaveteli (Nedervetil), Boholmen, Bråtö, Hopsala, Norrby, Poras (Påras), Söderby, Teerijärvi (Terjärv), Vähätkylät (Småbönders), Ytterbråtö já Överbråtö. Käldeeh. Kruunupyy 
Kuhmo. Kuhmo lii kaavpug Suomâst, Kainuu eennâmkoddeest. Kuhmost ääsih 8 187 olmožid, já ton vijdodâh lii 5 456,84 km², mast 650,32 km² lii čääci. Kuhmo naaburkieldah láá Hyrynsalmi, Lieksa, Nurmes, Ristijärvi, Sotkamo já Suomussalmi. Historjá. Kuhmo vuáđudui ive 1865, já tast šoodâi kaavpug ive 1986. Siijdah. Haukela, Hietaperä, Härmänkylä, Hukkajärvi, Iivantiira, Jonkeri, Juonto, Juttua, Jyrkkä, Jämäs, Kalliojoki, Katerma, Kattilakoski, Kiekinkoski, Kivikiekki, Korpisalmi, Kuumu, Kuusamonkylä, Lammasperä, Lauvuskylä, Lentiira, Lentua, Niemiskylä, Niva, Saunajärvi, Timoniemi, Rasti, Seilonen, Sylväjä, Vartius, Vepsä, Vieksi, Viiksimo, Vuosanka, Ypykkävaara Káámmármuusikfestivaal. Kuhmo lii tobdos jyehikiäsásii káámmármuusikfestivaalistis. Tot uárnejui vuossâmuu keerdi syeinimáánust 1970. Festivaal taiđâlâš hovdâ Seppo Kimanen čaalij cuáŋuimáánu 13. peeivi 1970 reeivâ Kuhmon já koijâdij: "Vuáláčáállám já čepis taaiđârjuávkku lep ucâmin saje, kost toollâđ muusikkuursâid já káámmármuusikfestivaal keessiv syeini-porgemáánust." Juávkku ornij Kuhmost käävci konserttid, já kuldâleijeeh lijjii 800 verd. Torjuu sij finnejii Kuhmo kieldâst 700 märkkid. Juhlij loopâst Seppo Kimanen juovij pááccám lovemárkkásijd taiđâráid. Käldeeh. Kuhmo Kuhmo 
Kuhmoinen. Kuhmoinen () lii kieldâ Suomâst, Koskâ-Suomâ eennâmkoddeest. Kuhmoisijn ääsih 2 180 olmožid, já ton vijdodâh lii 936,68 km², mast 275,73 km² lii čääci. Kuhmoisij naaburkieldah láá Jämsä, Kangasala, Luhanka, Orivesi, Padasjoki já Sysmä. Siijdah. Harjunsalmi, Harmoinen, Kissakulma, Kuhmoisij markkân, Kylämä, Patavesi, Pihlajakoski, Poikkijärvi, Puukkoinen, Päijälä, Ruolahti, Sappee já Tehi. Käldeeh. Kuhmoinen 
Kuobârpoolvâ maŋa. Kuobârpoolvâ maŋa lii anarâš ráppájeijee Amoc single, mii almostui ive 2016 loopâ peln. Pittáást lává kyessilávlon Sofia Jannok já Niillas Holmberg. Säänih. Ko tastoo peivi olgon siävŋánij, puohah tom ervidii, et peivi ijpaijaan innig kuássin já stuárráámus uási ulmuin ruáppánii. Uási hevvânii, paasij jietânâspááru vuálá ige ton lasseen liččii oskomet ton suátán kartâččij olmooškodde maailmân kost párnááh šaddeh olmoošporren. Mun lam ohtâ tain párnáin kii vuoitij, hiäjus čiivgah táppájii.Taat lii äigi maŋa kuobârpoolvâ kuás áinoo ilo käldee lii kuobâr já polvâ.Já jis kuáhtáám kiännii muu piäju ulgguubeln, te huškom sust siälu, ulmuu eellimhade ij iärrut. 
Kuopio. Kuopio lii kaavpug Suomâst, Tave-Savo eennâmkoddeest. Kuopiost ääsih 119 076 olmožid, já ton vijdodâh lii 4 326,36 km², mast 1 085,33 km² lii čääci. Kuopio naaburkieldah láá Lapinlahti, Iisalmi, Leppävirta, Rautavaara, Siilinjärvi, Suonenjoki, Tervo, Pielavesi, Kaavi, Juuka já Tuusniemi. Siijdah. Asuma, Juankoski, Kortejoki, Muuruvesi, Niittylahti, Nilsiä, Riistavesi, Savulahti, Säyneinen, Sikoniemi, Vartiala já Vehka. 
Kuortane. Kuortane lii kieldâ Suomâst, Maadâ-Tavepoođâeennâm eennâmkoddeest. Kuortanest ääsih 3 546 olmožid, já ton vijdodâh lii 484,89 km², mast 22,71 km² lii čääci. Kuortane naaburkieldah láá Seinäjoki, Alavus, Lapua já Alajärvi. Siijdah. Kuortane markkân, Salmi, Ruona, Länsiranta, Kaaranka, Mäyry, Leppälä, Heikkilä, Löyä, Ylijoki já Luhtala-Kivenmäki. Käldeeh. Kuortane 
Kuovdâkiäinu. Kuovdâkiäinu (, já) lii kieldâ Taažâst. Kieldâ lii Taažâ stuárráámus vijđoduv mield. Kuovdâkiäinust ääsih 2 910 olmožid, já ton vijdodâh lii 9 707,35 km², mast 738,48 km² lii čääci. Käldeeh. Kuovdâkiäinu 
Kuovâmáánu. Kuovâmáánu lii ive nubbe mánuppaje. Kuovâmáánust láá 28 peivid, pic kárgámive tast láá 29 peivid. Taan mánuppaijeest lii kevttum meid suomâkiel lovnânommâ "helmimáánu". 
Kurikka. Kurikka lii kaavpug Suomâst, Maadâ-Tavepoođâeennâm eennâmkoddeest. Kurikkast ääsih 20 550 olmožid, já ton vijdodâh lii 1 743,90 km², mast 19,28 km² lii čääci. Kurikka naaburkieldah láá Seinäjoki, Ilmajoki, Karvia, Kauhajoki, Kihniö, Maalahti, Närpiö, Parkano, Teuva já Laihia. Historjá. Kurikka vuáđudui ive 1868, já tast šoodâi kaavpug ive 1977. Käldeeh. Kurikka Kurikka 
Kuttoor. Kuttoor (já) lii siijdâš Aanaar kieldâst. Onnáá peeivi Kuttoor siijdâst lii Pänituoddâr meccikuávlu áinoo pirrâihásâš aassâm. Siijdâ pirrâsijn láá puáris niijtoh, moh nijttojeh vala-uv. Maađij Kuttoor siijdân rahtui ive 1959. Käldeeh. Kuttoor 
Kuuba. thumb Kuuba lii staatâ Karibiast. Ton uáivikaavpug lii Havanna. 
Kuwait. thumb Kuwait lii staatâ Aasiast. Ton uáivikaavpug lii Kuwait. 
Kuáccám. Kuáccám (orjâlaškielân "Guossán" jà suomâkielân "Kuusamo") lii kaavpug Suomâst, Tave-Tavepoođâeennâm eennâmkoddeest. Kuáccámist ääsih 15 134 olmožid, já ton vijdodâh lii 5 808,96 km², mast 830,66 km² lii čääci. Kuáccám naaburkieldah lah Puáššu, Kyelijävri, Suomussalmi já Taivalkoski. Historjá. Kuáccám vuáđudui ive 1868, já tast šoodâi kaavpug ive 2000. Siijdah. Alakitka, Heikkilä, Hiltunen, Irni, Jokilampi, Kallunki, Kantokylä, Kemilä, Kero, Kesäniemi, Kiitämäjärvi, Koskenkylä, Kuolio, Kurvinen, Kärpänkylä, Käylä, Lämsänkylä, Maaselänkylä, Murtovaara, Poussu, Puutteenkylä, Rukajärvi, Määttälänvaara, Soivio, Suorajärvi, Tammela, Teeriranta, Törmäsenvaara, Vasaraperä, Virrankylä, Vuotunki, Lehto, Kiviperä Käldeeh. Kuáccám Kuáccám 
Kuálhismeerâ. Kuálhismeerâ lii stuárráámus já kieŋâlumos merâkuávlu maailmist, kyehti keerdi stuárráb ko Atlant, já tast lii meid kyehti keerdi eenâb čääci. Tot váldá kuálmáduási maailm eennâmasseest já uulât tavveen Arktisist máádás Antarktis räi já viestârist Aasia já Australia kuávluin Tave- já Maadâ-Amerik nanamáid nuorttân. Kuálhismeerâ, já siämmást ubâ maailm, kieŋâlumos saje lii Mariaanij hävdi. 
Kuáppil. Kuáppil (, já) lii siijdâš Aanaar kieldâst. Kuáppil 
Kuávská. Kuávská lii loddešlaajâ, mii kulá varbusluudij lahkon. Tot lii Suomâ ucemus vuorâččâslodde. Kuávská lii Kainuu eennâmkoddelodde. Kuávská lii tobdos tast, ete tot lii uáli loje já puátá uuccâđ já kerjidiđ purrâmuš tullâsoojij já vandârdemkiäinui alda. Sämmilâžân kuávská lii luho lodde. Stuárudâh já olgohäämi. Kuávská kukkodâh lii 26−29 cm, suájái njunekoskâ 40−45 cm já tiäddu 75−95 g. Ores lii stuárráb ko niŋálâs. Kuávská pajepottâ, poođâš robdâuási já uási suájáin láá oranseh. Uáivičokke lii tevkisruškâd. Mudoi kuávská ivne lii ruškisräänis. Nuorâ ohtâgâsâi olgohäämi lii aaibâs siämmáálágán ko niŋálâsâi-uv. Riegistum ohtâgâsâi ave puáhtá miäruštâllâđ olgosumos pođâštolge häämist. Lavdâm já eellimpiirâs. Kuávská iälá Euroop já Aasia kuácceevyevdistielâsist Skandinaviast Mongolian, Ruošân já Kiinan. Suomâst kuávskáh láá enâmustáá Tavenuorttiienâmist, Kainuust já Laapist, mut meid Ruošâ rääji alda ain Maadâ-Suomâ räi. Tuárnus-Kaajaan-Lieksa-linjá máddáápele lavdâm lii sierâlum, mut taavaapele viehâ ohtâlâs. Suomâ kuávskánäälih láá kiäppánâm aainâs-uv Maadâ-Suomâst ennuv meccičuopâttuvâi tiet. Eromâšávt jolgâdinčuoppâmeh já puáris meecij čuoppâm hevâtteh ton eellimpirrâs. Vala 1900-lovo aalgâst kuávská lavdâm lâi ohtâlâs, já tot lâi táválâš meid Maadâ-Suomâst. Kuávlulii uhkevuálásâšvuotâáárvu mield kuávská lii lappum ollásávt Suomâ maadâviestâruásist, já Maadâ-Suomâst Tave-Tavepoođâeennâm räi tot lii uhkevuálásâš. Meid Tave-Suomâ kuávskámereh láá kiäppánâm. Suomâst pessejeh 40 000–80 000 kuávskápaarrâd, mii lii suulân pele Euroop union já 10 % ubâ Euroop meereest. Kuávská lii päikkilodde já iälá reeviirstis ubâ ive pirrâ. Kuávská áásá mielâstis soojijn, moin láá puáris kuácceemeecih já ennuv šadolâšvuođâ rááhtuslâš molsom. Lasanem. Niŋálâs ráhtá njuhčâmáánust piervâl kuácceemuorân 2–10 meetter alodâhân. Piervâl lii rahtum oovsijn sehe jievjâst já skođâstum puzâiguin sehe poccuusoksâmijguin. Niŋálâs mannee njuhčâ-cuáŋuimáánust já láálá moonijd 19–20 peivid. Uđâgááh vyelgih piervâlist kuulmâ oho keččin, mut oroh vaanhimij fáárust syeinimáánu räi. Ton maŋa muáddi uđâgáá uážžuh pääcciđ juávkun, já vaanhimeh ääjih iärásijd meddâl. Juávhu uđâgááh oroh tast parâttâllâm räi. Kuásnii kuávskáh adoptisteh "paijeelmiärálâš uđâgáid". Ko puáris lodde jáámá, te ennilodde parâttâl táválávt adoptiouđâgáin. Raavâd. Kuávská lii puohporree. Tot porá táválávt muorjijd, siemânijd, tiivrijd já toi kiivsâid, haaškâid, eres luudij uđâgáid sehe vajâldeijei evvisijd. Kuávská norá ubâ keesi purrâmuš täälvi várás já čiähá tom páárhui loomijd já jievjâ siähán. Käldeeh. "Taan siijđo uási lii jurgâlum suomâkielâlâš Wikipediast." 
Kuávžur. Kuávžur ("Salmo trutta") lii luosâlágán kyelišlaajâ. Stuárudâh já häämi. Kuávžur sulâstit ennuv luosâ (Salmo salar). Luosâ já kuávžur iärutteh tast, ete kuávžur tiälhuh láá ubâ ertpeeleest já luosâst toh láá tuše erttisárgá paajaabeln. Nubbe táválâš iäru lii tot, ete kuávžur peeccih lii táválávt njuolgâd já luosâst tast lii ceehis. Taah tubdâstemvyevih iä lah vissáseh, mut čuomâsčáittusijn finnee aaibâs vises vástádâs. Kuávžur lii meid ucceeb ko luosâ, táválávt 35–70 cm. Kuávžur uážži lii táválávt ooraansruopsâd, mut tot puáhtá leđe ereslágán eellimpiirâs já ravâdâs keežild. Lavdâm. Kuávžur luándulâš lavdâmkuávlu lii Tave- já Koskâ-Euroop. Kuávžur lii kuittâg-uv ištâdum maaŋgâ kuávlun, ovdâmerkkân Amerikân, motomáid Aasia enâmáid, Australian já Uđđâ Seelandân. Uđđâ soojijn kuávžurist lii puáttám uhke kuávlu páihálijd šlaajáid, já ton tiet tot lii luokittâllum čyeđe háitulumos vieresšlaajâ juávkun. Suomâst kuávžurijd kalga ištâdiđ motomáid čácáduvváid, ko čäcivyeimi- já čäciputestemlágádâsah tovâtteh šlaajân hááituid. Kuávžur pivdomitoh láá tárkká miärášum: Válduášálâš pivdomitto lii 60 cm, mut Laapi kuávlust tot lii táválávt 50 cm. Ive 2019 aalgâ rääjist ij lah innig loválâš pivdeđ kuávžurijd Suomâ merâkuávluin. Eellimkiärdu. Kuávžureh šaddeh kiđđuv koođoost táválávt juuhân teikkâ aijui. Algaašmudo maŋa toh vyelgih vandârdiđ, teikkâ pääcih juuhân. Muáddi vandârdemive maŋa toh puátih maasâd siämmáá juuhân lasaniđ. Niŋálâskuávžur puátá suhâjuátkimahan 3–5 ive ahasâžžân. Kuávžur paarrân heivejeh puoh kuávžureh, ađai meerâst teikkâ jäävrist puáttám stuorrâ kuávžur sáttá aaibâs pyereest valjiđ paarrân juuvâst iällám ucceeb kuávžur. Eellimpiirâs ravâdâstile já máhđulâšvuođah peessâđ eres čácádâhân vaigutteh toos, ete páácá-uv kuávžur šoddâmjuuhân, vâi vuálgá-uv tot stuárráb sajan eelliđ. Šoddâmjuuhân pááccám kuávžur šadda vánásub raavâd tiet hitásubbooht, ko vandârdemkuávžureh moh poreh uccâ kuolijd stuorrâ jaavrijn. Tot meid puátá suhâjuátkimahan ucebin ko vandârdemkyeleh. Ekologâlâš häämih. Kuávžur lii luokittâllum vandârdemlattim keežild kuulmâ ekologâlâš háámán. Toh láá merâkuávžur, jävrikuávžur já vejehâš. Käldeeh. "Taat sijđo lii jurgâlum suomâkielâlâš Wikipediast." 
Kveenâkielâ. Kveenâkielâ lii kielâ tâi suomâkielâ kuávlukielâ. Lii kištâlum fáddá, lii-uv kveenâkielâ kielâ vâi tuše kuávlukielâ. Oovtâ keččâmkuávlust Suomâ peln kveenâkielâ puáhtá smiettâđ kuávlukiellân, mutâ eromâšávt Taažâ peln halijdeh sosiaallâš-kulttuurlâš merhâšume tiet ettâđ tom kiellân. 
Kyelijävri. Kyelijävri () lii kieldâ Suomâst, Laapi eennâmkoddeest. Kyelijäävrist ääsih 3 403 olmožid, já ton vijdodâh lii 5 872,69 km², mast 143,03 km² lii čääci. Kyelijäävri naaburkieldah láá Kiemâjävri, Kuáccám, Pelkosnjargâ, Puáššu já Suovâkuoškâ Siijdah. Aatsinki, Aholanvaara, Ahvenselkä, Hautajärvi, Hietajärvi, Hirvasvaara, Isohalme, Kallunki, Kelloselkä, Kotala, Koutelo, Kyelijäävri markkân, Mälävaara, Kursu, Käsmä, Naruska, Niemelä, Oulanka, Onkamo, Pahkakumpu, Paloperä, Saija, Salmivaara, Selkälä, Tuohikylä, Vallovaara, Varvikko já Vittikko. Käldeeh. Kyelijävri 
Kypros. thumb thumb Kypros lii suáluistaatâ Koskâmeerâst. Eennâmtieđâlávt Kypros lii Aasiast, mut kulttuurlávt já historjálávt tot kulá Euroopân. Ton uáivikaavpug lii Nikosia. 
Káránâs. Káránâs lii lodde. Tot kulá káránâsluddijd, moh láá káránâs lasseen nelji: ruošâkáránâs (Garrulus glandarius), kuávská (Perisoreus infaustus), lädikuávská (Pica pica), vuorâččâs (Corvus corone cornix). Káránâs lii vuorâččâshiäimu stuárráámus lodde. Ton kukkodâh lii 54–67 cm já tot tiäddá 950–1 415 g. Ivnees tááhust káránâs lii čiiđâčappâd já ruánáá- já čuovjisviolet. Poođâš lii kukke. Suájái koskâ lii 115–130 cm. Suájáh láá kuheh já poskâdeh. Raavâd. Káránâs lii haškâlodde, mon ravâdin láá puáccám teikâ ruáppánâm elleeh. Haškâi lasseen káránâs pivdá njuámmilist ucebijd elleid tego smavvânjomâtteijeid, cuobbuid, tažâligijd já stuorrâ čielgimielgâsmettumijd. Ton lasseen tot saalâst loddáá uđâgáid já moonijd. Motomin tot porá riddoost kavnum kyelepasâttâsâid já jáámmám kuolijd já uccâ elleežijd. Tälviv káránâs lii uápis kyessi tuvnesaajeest, kost tot vistig ráávhust keejâd tile já puurâdškuát eskin talle ko piirâs lii torvolâš. Tot tuálá meiddei luoddâkuorâid čurgâdin já porá auto vuálá pááccám elleid. Motomin káránâs tutá jivvijd, siemânáid, muorjijd já ruotâsšaddoid. Pessim. Káránâsah finnejeh uđâgáid eskin kuulmâihásâžžân, mut toh oceh pelikyeimis jo vuossâmuu kiiđâ. Talle tain lii läivis kiihâmäigi-uv, já nube ive taat lii vuáimálub. Udâgááh šaddeh eskin kuálmád ive. Káránâsparâkodde toollâv ohtâvuođâ pirrâ ive, mut ovdil pessim kárnánâsâin lii kiihâmäigi. Tave-Suomâst káránâs mannee cuáŋuimáánu pelimudo rääjist, mäddin jo njuhčâmáánu aalgâst. Tuše niŋálâs láálá moonijd, moh šaddeh 3–6. Läällimääigi, suullân kulmâ oho, ores piämmá niŋálâs. Uđâgááh pisoh piervâlist 5–6 oho, já kyevti, kuulmâ vuossâmuu oho ääigi vaanhimkyevtis toollâv sii liegâsin. Káránâsmuáti piso oovtâst keesi loopâ räi, já eskin čohčuv šaddeh stuárráábeh káránâsmuáđih. Varrim. Káránâs ij laavii varriđ. Tot lii oskolâš jieijâs pessimkuávlun já meiddei pelikuáimásis. Čohčuv nuorâ lodeh sättih mottoom verd kirdâččiđ pirrâsis. Koskâmiärálávt káránâsâi moheh ulâtteh tuš suullân čyeđe kilomeetter kiäčán toi šoddâmkuávlust. Puáris lodeh vist orodeh pessimkuávlus aldasijn. Stuárráábij merâkuávlui rasta káránâsah iä lah kirdám. Oskomušah. Káránâs lii tovle onnum paa tiettee lodden, jäämmim pyehten já pahakkâs litolâžžân. Iänááš taah nievris ääših láá puáttám káránâs čapis ivne keežild já meiddei ton raavvâd haahâm, piđoh háisoo tuŋkijáin já haškâsoojijn. Káránâs čuávui armeijaid, valmâšin časkeđ taid luhotteemijd, kiäh paccii kolmuđ taištâlemkiädán. Nube tááhust tágárijn hirmos soojijn káránâs onnui meid pyere tahhen. Ulmuuh uskuu, et jis káránâs šnuákui čoolmijd mottoom uámikkâsâst, te tot siämmást adelij uáinu mottoom čalmettiämán. Káránâs haaldust lâi meiddei suátivievâ suátilukko. Jis káránâs suájáh hiäŋgájii vyellin, tot tieđij táápu suátiviehân čuávuváá taištâlmist já ennuv jämmeid. Jis káránâs poođij šiiljon, te tot tieđij ain tien táálust mottoom ässei jäämmim. Ij lah iimâš, et ulmuuh halijdii tuššâdiđ káránâs eennâm alne. Maaŋgâin kulttuurijn káránâs lii ovtâstittum viijsesvuotân, šohâneijeevuotân já algâšoddâmân. Indiaanij juávhust káránâs lii pase lodde. 
Kárášjuuhâ. Kárášjuuhâ (, já) lii kieldâ Taažâst. Kárášjuuvâst ääsih 2 628 olmožid, já ton vijdodâh lii 5 452,95 km², mast 243,49 km² lii čääci. Käldeeh. Kárášjuuhâ 
Kärjilkielâ. Kärjilkielâ lii kielâ. Tom sárnuh 36 000 olmožid. Käldeeh. Kärjilkielâ Kärjilkielâ 
Kärkölä. Kärkölä lii kieldâ Suomâst, Päijät-Häme eennâmkoddeest. Kärköläst ääsih 4 348 olmožid, já ton vijdodâh lii 259,30 km², mast 2,81 km² lii čääci. Kärkölä naaburkieldah láá Hausjärvi, Hollola, Mäntsälä já Orimattila. Siijdah. Järvelä, Nummenkulma, Hevonoja, Hongisto, Hähkäniemi, Iso-Sattiala, Karvala, Kärkölä markkân, Lappila, Maavehmaa, Marttila, Uusikylä já Vähä-Sattiala. Käldeeh. Kärkölä 
Kärsämäki. Kärsämäki lii kieldâ Suomâst, Tave-Tavepoođâeennâm eennâmkoddeest. Kärsämäkist ääsih 2 578 olmožid, já ton vijdodâh lii 700,93 km², mast 4,96 km² lii čääci. Kärsämäki naaburkieldah láá Haapajärvi, Haapavesi, Pyhäjärvi, Pyhäntä já Siikalatva. Siijdah. Hautajoki, Kärsämäki markkân, Miiluranta, Ojalehto, Alajoki, Porkkala, Rannankylä, Saviselkä, Sydänmaankylä, Venetpalo, Pyrrönperä, Nurmesperä, Kokonperä já Hallanperä. Käldeeh. Kärsämäki 
L. L lii läättinlâš puustavoornig 12. já anarâškielâ puustavoornig 17. puustav. 
La Massana. La Massana lii kieldâ Andorrast. La Massanast ääsih 10 174 olmožid. Ton vijdodâh lii 65 km², já alodâh 1 230 m. Käldeeh. La Massana 
La Quinta. Santa Rosa väärih veigi ääigi La Quinta lii kaavpug Riverside pirrâdâhkoddeest Kalifornia uásistaatâst Ovtâstumstaatâin. La Quintast ääsih ohtsis suulân 40 000 olmožid. Eennâmtiätu. Masa ubâ La Quinta pirrâ joteh Santa Rosa väärih. Franciscus Assisilaš katolilâš kirkko La Quintast Ekonomia. Maaŋgah La Quintast pargeh turismáin. Puoh uáinojeijeemus toimâsyergi lii kuittâg golf. La Quintast láá ohtsis 25 golfkieddid. Táválâš tálutuálu La Quintast tiänáá koskâmiärálávt 93 091 dollarid. Käldeeh. La Quinta 
Laapi eennâmkodde. Laapi eennâmkodde (, já) lii Suomâ tavemus já vijđoduv mield stuárráámus eennâmkodde. Laapi vijđodâh lii 100 370,05 km² já ässeeloho 176 716. Tot västid ovdebáá Laapi lääni, mut ij lah siämmáš ko Laapi historjálâš eennâmkodde. Laapi eennâmkodde hämmee staatâlâš vaaljâin Laapi valjâpirrâduv. Sämmiliih láá Laapi kuávlu algâaalmug, mut tááláá ääigi ucceeblohhoon Laapi eennâmkoddeest. Laapi eennâmkode kukká lii puállurääsi. Eennâmtiätu. Laapi eennâmkodde raijâšuvá tavveen Taažâ Tromssa já Finnmark -láánán, nuorttân Ruošâ Murmansk kuávlun sehe Kärjil täsivááldán, mäddin Tave-Tavepoođâenâmân já viestârist Ruotâ Norrbotten läänin. Räjijuuvah láá Tiänujuuhâ Taažâ rääjist já Muoniojuuhâ sehe Tuárnusjuuhâ Ruotâ rääjist. Laapi eennâmkoddekuávdáš lii Ruávinjargâ. Eres kaavpugeh láá Kiemâ, Kiemâjävri já Tuárnus. Kiemâ-Tuárnus -kuávlu lii Ruávinjaargâ lasseen merhâšittee kaavpugkuávlu. Tuárnus lii Laapi puárásumos kaavpug, já Kiemâ lii merhâšitteemus ráhtulâšvuotâkaavpug. Eennâmkode stuárráámus jävri lii Aanaarjävri (1 084 km²). Kuhemuuh juuvah láá Kiemâjuuhâ, Ounasjuuhâ, Kitinen já Muoniojuuhâ. Alemus saje lii 1 324 m Häldee vieltist Iänuduv kieldâst. Laapi vuáđukällee kulá Fennoskandia koolbân. Tot lii uáli puáris, já stuárráámus uási tast lii šoddâm paleoproterotsooisâš paje já arkeeisâš aioni ääigi. Laapi källee lii stuárráámus uásild graaniit, gneissi já kvartsiit. Aanaar kuávlust meid granuliit. Laapi eennâmvuáđust láá kavnum maaŋgâlágáneh mineraaleh já metalleh. 1860-lovvoost Avveeljuuvâ kuávlust kavnui kolle. Tááláá ääigi ovdâmerkkân Kittâlist lii stuorrâ kolleruuki, mii lii meid ubâ Euroop stuárráámus. Meid Kiemâeennâm Elijäävrist já Suáđigil Kevitsast láá stuorrâ ruukih. Elijäävri uáivipyevtittâs lii kromi, já Kevitsa veški já nikkel. Šoŋŋâdâh. Laapi šoŋŋâdâh lii subarktisâš já toos vaaigut Tave jieŋâmeerâ Golfvirde. Tave-Laapi šoŋŋâdâh lii nannaamlâš, mut aldasâš Jieŋâmeerâ vaaigut kuittâg-uv toos. Tave-Laapist Aanaarjävri lieggee šoŋŋâdâh. Koskâ-, Nuorttâ- sehe Viestâr-Laapist šoŋŋâdâh lii čielgâsubbooht nannaamlâš já toos vaigutteh stuorrâ jeegih. Maadâ-Laapist Merâpottâ taha šoŋŋâduvâst eenâb merâšoŋŋâdâh. Kieldah. Laapi eennâmkoddeest láá 21 kieldâd, moin Ruávinjargâ, Kiemâ, Kiemâjävri já Tuárnus láá kaavpugeh. Viehâdâh. Ive 2017 loopâst Laapi eennâmkoddeest lijjii 179 223 ässed. Sist 172 386 sarnuu suomâkielâ, 1 560 sämikielâid, 438 ruotâkielâ já eres kielâid 4 839. Olgoeennâmliih lijjii 4 013. Käldeeh. * 
Lahti. Lahti () lii kaavpug Suomâst, Päijät-Häme eennâmkoddeest. Lahtist ääsih 119 884 olmožid, já ton vijdodâh lii 517,64 km², mast 58,16 km² lii čääci. Lahti naaburkieldah láá Asikkala, Heinola, Hollola, Iitti já Orimattila. Historjá. Lahti vuáđudui ive 1878, já tast šoodâi kaavpug ive 1905. Käldeeh. Lahti Lahti 
Laihia. Laihia () lii kieldâ Suomâst, Tavepoođâeennâm eennâmkoddeest. Laihiast ääsih 8 020 olmožid, já ton vijdodâh lii 508,44 km², mast 3,28 km² lii čääci. Laihia naaburkieldah láá Ilmajoki, Isokyrö, Kurikka, Maalahti, Mustasaari já Vaasa. Siijdah. Allinen, Aronkylä, Isokylä, Jakkula, Jokikylä, Jokiperä, Jokisalo, Kasinkylä, Keskikylä, Kumaala, Kupparla, Kylänpää, Käyppälä, Laihia markkân, Lounaala, Lyyskilä, Maunula, Miettylä, Nikkari, Peltomaa, Perälä, Potila, Poola, Pukkala, Ratikylä, Ruto, Suorttila, Torstila, Tyllijoki, Valjoo, Vedenoja já Yrjäälä. Käldeeh. Laihia 
Laos. thumb Laos lii staatâ Aasiast. Ton uáivikaavpug lii Vientiane. 
Lapedona. Lapedona lii kieldâ Italiast, Marche kuávlust. Lapedonast ääsih 1 176 olmožid. Ton vijdodâh lii 14,93 km², já alodâh 263 m. Lapedona naaburkieldah láá Altidona, Campofilone, Fermo, Montefiore dell'Aso, Monterubbiano já Moresco. Käldeeh. Lapedona 
Lapinlahti. Lapinlahti () lii kieldâ Suomâst, Tave-Savo eennâmkoddeest. Lapinlahtist ääsih 9 382 olmožid, já ton vijdodâh lii 1 245,14 km², mast 148,55 km² lii čääci. Lapinlahti naaburkieldah láá Iisalmi, Kuopio, Rautavaara, Siilinjärvi já Sonkajärvi. Siijdah. Alapitkä, Heinäaho, Horsmanmäki, Humppi, Jonsa, Juminen, Karsanlahti, Karvasalmi, Kivistö, Kiukonmäki, Korpijärvi, Lahdenperä, Lappetelä, Luhi, Lukkarila, Martikkala, Mäkikylä, Mäntylahti, Nerkoo, Ollikkala, Pajujärvi, Paloinen, Petäys, Pienimäki, Pitkämäki, Puoliväli, Pällikäs, Taipale, Tölvä já Väisälänmäki. Käldeeh. Lapinlahti 
Lappajärvi. Lappajärvi lii kieldâ Suomâst, Maadâ-Tavepoođâeennâm eennâmkoddeest. Lappajärvist ääsih 2 959 olmožid, já ton vijdodâh lii 559,06 km², mast 78,76 km² lii čääci. Lappajärvi naaburkieldah láá Alajärvi, Evijärvi, Kauhava, Lapua, Veteli já Vimpeli. Siijdah. Itäkylä, Karhusaari, Karvala, Kuoppala, Kärnä, Lamminkylä, Lappajärvi markkân, Luomala, Nissi, Purola, Savonkylä, Söyrinki, Tarvola já Övermark. Käldeeh. Lappajärvi 
Lappeenranta. Lappeenranta () lii kaavpug Suomâst, Maadâ-Kärjil eennâmkoddeest. Lappeenrantast ääsih 72 563 olmožid, já ton vijdodâh lii 1 723,56 km², mast 289,78 km² lii čääci. Lappeenranta naaburkieldah láá Imatra, Lemi, Luumäki, Miehikkälä, Ruokolahti já Taipalsaari. Siijdah. Annikkala, Anola (Joutseno), Anola (Lappee), Antamoinen, Armila, Eiskola, Haapajärvi, Haikala, Hanhijärvi, Hanhikemppi, Hartikkala, Haukilahti, Hietala, Hiivaniemi, Hirvisaari, Hujakkala, Hurtanmaa, Hyttilä (Lappee), Hyttilä (Säkkijärvi), Hyvättilä, Hyypiälä, Hämäläisenkylä, Häsälä, Ihaksela, Ihalainen, Iitiä, Illottula, Jokela, Joutseno, Juvakkala, Jänhiälä, Kahila, Kallola, Kanalampi, Kansola, Karhula, Karhusjärvi, Karjalaisenkylä, Karkkola, Karsturanta, Kasukkala, Kattelus, Kauskila, Kemppilä, Kesola, Kiiala, Kilpiänsaari, Kohoniemi, Kokkila, Kontu, Korkia-aho, Korvenkanta, Korvenkylä, Kotola, Kourula, Kourulanmäki, Kouvola, Kuurmanpohja, Kähärilä (Joutseno), Kähärilä (Lappee), Kähärilä (Nuijamaa), Kälvelä, Kärki, Laakkola, Laapio, Lahnajärvi, Laihala, Laihia, Lappeenranta, Lapvesi, Lasola, Lauritsala, Lavola (Lappee), Lavola (Säkkijärvi), Lempiälä, Lensula, Leppälä, Liikka, Lipiälä (Joutseno), Lipiälä (Lappee), Loukola, Luukkala, Luukulkkula, Lyytikkälä, Maajärvi, Marttila, Melkola, Meltola, Mentula, Metsäkansola, Mietinsaari, Mikonsaari, Monola, Montola, Mustola, Muukkola, Muurola, Myllylä, Myllärilä, Myrä, Mäkelä, Nevala, Nuijamaa, Nurmela, Nyrhilä, Nyrkkölä, Oikkola, Ojala, Paakkala, Pahloinen, Pajarila, Parjala, Parkkarila, Partala, Pelkola, Penttilä (Joutseno), Penttilä (Lappee), Piutula, Pohjola, Purala, Pätilä, Rantala, Rapattila, Rapattilajärvenpää, Rasola, Ravattila, Rikkilä, Roiskola, Ruohiala, Ruokola, Rutola, Ryösölä, Saarniala, Saikkola, Saviniemi, Seppälä, Sinkkola, Sirkjärvi, Skinnarila, Soljola, Suikinsilta, Sunila, Suokumaa, Suomalainen, Suurkorva, Säämälä, Taalikkala, Tapavainola, Temola, Tiimola, Timperilä, Tirilä, Tiuruniemi, Toikkala, Toivarila, Tujula (Joutseno), Tujula (Lappee), Tukiala, Turkkila, Törölä, Vainikkala, Vesikkola, Vihtola, Vilkjärvi, Villala, Virkkilä, Väkevälä, Ylijärvi já Yllikkälä. Käldeeh. Lappeenranta Lappeenranta 
Lapua. Lapua () lii kaavpug Suomâst, Maadâ-Tavepoođâeennâm eennâmkoddeest. Lapuast ääsih 14 330 olmožid, já ton vijdodâh lii 750,78 km², mast 13,63 km² lii čääci. Lapua naaburkieldah láá Alajärvi, Kauhava, Kuortane, Lappajärvi já Seinäjoki. Historjá. Lapua vuáđudui ive 1865, já tast šoodâi kaavpug ive 1977. Siijdah. Alahella, Alanurmo, Haapakoski, Hellanmaa, Hirvijoki, Honkimäki, Hyyppä, Härsilä, Karhunmäki, Kauhajärvi, Kiviristi, Koskikylä, Lakaluoma, Lapua markkân, Liuhtari, Länsikylä, Mustamaa, Myllykylä, Männikkö, Ojutkangas, Paavola, Pouttu, Raamattu, Ritakallio, Ritamäki, Ruha, Saarenkangas, Siirilä, Tamppari, Teora, Tiistenjoki, Toijanniemi, Välilä já Ylikylä. Käldeeh. Lapua Lapua 
Latvia. Latvia lii staatâ Euroopâst. Ton uáivikaavpug lii Riika. Latvia 
Laukaa. Laukaa () lii kieldâ Suomâst, Koskâ-Suomâ eennâmkoddeest. Laukaast ääsih 18 853 olmožid, já ton vijdodâh lii 825,59 km², mast 177,10 km² lii čääci. Laukaa naaburkieldah láá Hankasalmi, Jyväskylä, Konnevesi, Toivakka, Uurainen já Äänekoski. Siijdah. Haapala, Harhala, Hoho, Kuhaniemi, Kuusa (tâi Kuusaa), Lankamaa, Laukaa markkân, Laukkavirta (ađai Tarvaala), Leinola, Leppävesi, Lievestuore, Metsolahti, Saarilampi, Savio, Simuna, Tervatehdas, Tiituspohja, Valkola, Vehniä, Vihtasilta, Vihtavuori, Vihtiälä, Vuontee já Äijälä. Käldeeh. Laukaa 
Leena Lehtolainen. Leena Katriina Lehtolainen (š. njuhčâmáánu 11. peeivi 1964, Vesanto, Suomâ) lii syemmilâš kirječällee. Sun lii čáállám ohtsis kyehtlovčiččâm kirjed. Kirjeh. Leena Lehtolainen lii čáállám kyehti nuorâiroomaan, kulmânubáloh poolisroomaan Maria Kalliost, nelji triller Hilja Ilveskerost, kyehti nooveelčuágálduv, nelji roomaan näimilittoost, oovtâ psykologâlâš triller já oovtâ tiätukirje. Lehtolainen Lehtolainen 
Lemmee. Lemmee () lii siijdâš Aanaar kieldâst. Lemmee lii tobdos kollehistorjást, já tobbeen iälá kollekuáivoojuávkku. Lemmee 
Lemmeejuuhâ. Lemmeejuuhâ lii juuhâ Anarist, Suomâst. Tot lii tubdum kolletoidemist já siämmáánommâsâš aalmuglâšmeecist. Eennâmtiätu já luándu. Lemmeejuuvâ kukkodâh lii 80 km já kulgâmvijđodâh 687 km2. Tot álgá Návgosjeegist já virded kezzin ovdil ko kobdo kollehaammân alda. Lemmeejuuvâst láá čiččâm jävrid já toi kooskâst kezibeh sajeh, moh láá táválávt kuoškah. Jäävrih láá Morgâmjävri, Rovâdâsjävri, Ergijävri, Čuáđgijävri, Sieptâgâšjävri, Muáđhádjävri sehe Äivihjävri. Juuvâ nuorttâriddo lii stuárráámus uásild ciägus já tobbeen láá ollâ tuoddâreh, nuuvt ko Juuvâkielâs, Rovâdâsuáivi sehe Viibuštuoddâreh. Viestârriddo vuod lii täsivub, já tobbeen láá aalmuglâšmeeci väzzimpálgáh. Lemmeejuuvâ sijđojuuvah láá Puškojuuhâ, Vaijuuhâ, Suohpášávži, Rovâdâsjuuhâ sehe Lággujuuhâ. Lemmeejuuhâ lii meid pivnohis kuálástemsaje. Juuvâ kyelišlaajah láá kuávžur, puško, suávvil, šapšâ sehe vuásku. Kollekuáivum. Avveeljuuvâ 1870-lovo kollekavnumij tiet kollekuáivooh irâttii kavnâđ kole meid Lemmeejuuvâst, mut iä luhostum. Kole kavnui iäskán 1940-lovvoost Suohpášávžist, mon maŋa Lemmeejuuvâ alda lii lamaš ain kollekuáivum. Käldeeh. Lemmeejuuhâ 
Leppävirta. Leppävirta lii kieldâ Suomâst, Tave-Savo eennâmkoddeest. Leppävirtast ääsih 9 437 olmožid, já ton vijdodâh lii 1 519,64 km², mast 383,66 km² lii čääci. Leppävirta naaburkieldah láá Heinävesi, Joroinen, Kuopio, Pieksämäki, Suonenjoki, Tuusniemi já Varkaus. Siijdah. Haapamäki, Halola, Hankamäki, Hartikansalo, Hiismäki, Huovila, Huovilansalmi, Häikiä, Häyry, Jokilahti, Keinälänmäki, Kohmansalo, Konnuslahti, Kotalahti, Kivijärvi, Kurjalanranta, Lappi, Leppämäki, Leppävirta, Lylymäki, Moninmäki, Mustinmäki, Niinimäki, Nikkilänmäki, Näätänmaa, Oravikoski, Osmajärvi, Paukarlahti, Petromäki, Puponmäki, Rauvastenlahti, Reinikkala, Riihiranta, Saahkarlahti, Saamainen, Saijanlahti, Sarkamäki, Sarkaniemi, Soinilansalmi, Sorsakoski, Särkilahti, Särkijärvi, Tahvanala, Tanskansaari, Takkula, Timola, Tuppurinmäki, Unnukansalo, Valkeamäki, Valkeisenrant já Vehmaansalo. Käldeeh. Leppävirta 
Lesotho. Lesotho kunâgâskodde (maadâsothokielân " 'Muso oa Lesotho") ađai Lesotho lii staatâ Afrikâst. Ton uáivikaavpug lii Maseru. 
Lestijärvi. Lestijärvi lii kieldâ Suomâst, Koska-Tavepoođâeennâm eennâmkoddeest. Lestijärvist ääsih 715 olmožid, já ton vijdodâh lii 559,06 km², mast 78,76 km² lii čääci. Lestijärvi naaburkieldah láá Halsua, Kinnula, Kokkola, Perho, Reisjärvi, Sievi já Toholampi. Siijdah. Kiiskilä/Niemi, Lestijärvi markkân, Mattila, Syri, Tikka, Tuikka, Yli-Lesti já Änäkkälä. Käldeeh. Lestijärvi 
Libanon. thumb Libanon lii staatâ Aasiast. Ton uáivikaavpug lii Beirut. 
Liberaalpiäládâh - Rijjâvuotâ valjiđ. Liberaalpiäládâh - Rijjâvuotâ valjiđ (,) lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019. Liberaalpiäládâh - Rijjâvuotâ valjiđ 
Liberia. Liberia lii staatâ Afrikâst. Ton uáivikaavpug lii Monrovia. 
Libreville. Libreville lii Gabon stuárráámus kaavpug já uáivikaavpug. Libreville Libreville 
Libya. Libya staatâ () ađai Libya () lii staatâ Afrikâst. Ton uáivikaavpug lii Tripoli. Libya virgálâš kielâ lii arabiakielâ, mutâ ton lasseen sárnuh berberkielâid, eŋgâlâskielâ já italiakielâ. Libyast ääsih suulân 6,8 miljovn olmožid, kiäin 97 % láá sunnimuslimeh. Libya ránnjástaatah láá viestârist Tunisia já Algeria, mäddin Niger já Tšad, maadânuorttân Sudan já nuorttân Egypti. 
Liechtenstein. thumb thumb Liechtenstein lii staatâ Euroopâst. Ton uáivikaavpug lii Vaduz. 
Lieksa. Lieksa teikâ Liäkšá lii kaavpug Suomâst, Tave-Kärjil eennâmkoddeest. Lieksast ääsih 10 869 olmožid, já ton vijdodâh lii 4 067,71 km², mast 649,82 km² lii čääci. Lieksa naaburkieldah láá Ilomantsi, Joensuu, Juuka, Kontiolahti, Kuhmo já Nurmes. Nommâ já ton sujâttem. Päikkinoomah iä táválávt heiviittuu, já tain iä tábáhtuu konsonantij teikâ vokalij nubástusah (ol. illatiiv Lieksan já ol. lokatiiv Lieksast). Taan kaavpug tábáhtusâst käldein kávnoo kuittâg meiddei nommâ "Liäkšá", mii sojá siämmáánáál ko 2-staavvâlsiih á-maadâ nomineh. Siijdah. Egyptinkorpi, Hattusaari, Hattuvaara, Höntönvaara, Hörhö, Jaakonvaara, Jamali, Jongunjoki, Kelvä, Kitsinvaara, Koli, Kontiovaara, Kuorajärvi, Kylänlahti, Lamminkylä, Lapalie, Louhivaara, Mätäsvaara, Märäjälahti, Nurmijärvi, Ohtavaara, Pankakoski, Pankajärvi, Puso, Romppala, Ruunaa, Saarivaara, Keträvaara, Savijärvi, Siikavaara, Sikovaara, Sokojärvi, Sokovaara, Surpeenvaara, Uusikylä, Varpanen, Vieki, Viensuu, Vuonisjärvi já Vuonislahti. Käldeeh. Lieksa Lieksa 
Liepāja. Liepāja lii kaavpug Latviast. Liepājast ääsih 68 568 olmožid. Ton vijdodâh lii 60,37 km², já alodâh 14 m. Historjá. Liepāja vuáđudui ive 1252, já tast šoodâi kaavpug ive 1625. Käldeeh. Liepāja 
Liettua. Liettua lii staatâ Euroopâst. Ton uáivikaavpug lii Vilna. Liettua 
Liivikielâ. Liivikielâ lii nuorttâmeerâsyemmilâš kielâ. Liivikielâst láá suulân 200 sárnod. Liivikielâ suvâttui, mut tääl tot lii ellee kielâ. Käldeeh. Liivikielâ 
Lilongwe. Lilongwe lii Malawi uáivikaavpug já ässeelohhoos mield meid ton stuárráámus kaavpug. Lilongwe Lilongwe 
Liminka. Liminka teikâ Limiŋga teikâ Limiŋka () lii kieldâ Suomâst, Tave-Tavepoođâeennâm eennâmkoddeest. Liminkast ääsih 10 258 olmožid, já ton vijdodâh lii 651,71 km², mast 14,40 km² lii čääci. Liminka naaburkieldah láá Kempele, Lumijoki, Muhos, Oulu, Siikajoki, Siikalatva, Tyrnävä já Vaala. Nommâ. Päikkinoomah iä táválávt heiviittuu. Taan kieldâ tábáhtusâst käldein kávnojeh kuittâg meiddei noomah "Limiŋga" já "Limiŋka". Käldeeh. Liminka 
Linda Hogan. Linda Hogan (š. syeinimáánu 16. peeivi 1947, Denver, Colorado, Ovtâstumstaatah) lii pegâlmâs ameriklâš tivtâsteijee, čällee já aktivist. Suu suhâmadduuh láá Chickasaw-čeerdâst Colorado-uásistaatâst, Ovtâstumstaatâin. Sun lii vuáittám tuojijdiskuin maaŋgâid jieškote-uvlágánijd palhâšuumijd já lii lamaš meiddei Pulitzer-finalist. Käldeeh. Hogan Hogan 
Linjâšauto. Linjášauto teikkâ bussi lii stuorrâ auto, main pyehtip mađhâšiđ maŋgâseh siämmáá ääigi. 
Linthal. Linthal lii oovdiš kieldâ Sveeicist, Glarus kantonist. Linthalist ääsih 1 013 olmožid. Ton vijdodâh lii 131,24 km², já alodâh 662 m. Historjá. Linthal kieldâ lopâttui ive 2010 loopâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân já šoodâi uđđâ Glarus Süd kieldâ. Käldeeh. Linthal Linthal 
Liperi. Liperi () lii kieldâ Suomâst, Tave-Kärjil eennâmkoddeest. Liperist ääsih 12 020 olmožid, já ton vijdodâh lii 1 161,23 km², mast 434,36 km² lii čääci. Liperi naaburkieldah láá Heinävesi, Joensuu, Kontiolahti, Polvijärvi, Rääkkylä, Savonlinna já Outokumpu. Siijdah. Ahonkylä, Härkinvaara, Kaatamo, Käsämä, Korpivaara, Kompero, Liperi markkân, Liperinsalo, Leppälahti, Mattisenlahti, Risti, Roukalahti, Salokylä, Tutjunniemi, Vaivio, Viinijärvi já Ylämylly. Käldeeh. Liperi 
Lipetsk. Lipetsk () lii kaavpug Ruošâst Voronež-juuvâ riddoost. Historjá. Lipetsk vuáđudui ive 1703, já tast šoodâi kaavpug ive 1779. 
Lismá. Lismá () lii siijdâš Aanaar kieldâst. Sijdâ lii Lemmee aalmuglâšmeeci siste. Lismá 
Listo Suomâ ministeriöin. Käldeeh. Listo Suomâ ministeriön 
Listo aalmugijkoskâsâš sundenumerijn. Taat lii listo aalmugijkoskâsâš sundenumerijn. Stielâs 9: Nuorttâ- já Maadâ-Aasia, Alda-nuorttâ. Nollá (0) ij lah kiävtust. Fáádást eres soojijn. "Taat sijđo lii jurgâlum suomâkielâlâš Wikipediast." Listo aalmugijkoskâsâš sundenumerijn 
Littoinen. Littoinen lii čuákkipäikki Maadâ-Suomâst Kaarina já Lieto kieldâi rääji alne. Tolebáá tot kuulâi Piikkiö kieldân še, mut Piikkiö šoodâi Kaarina kieldâ uásán ive 2009. Kaskoo Littois lii Littoisjävri. Littois čuákkipäikki ráhtojii 1700-lovvoost, ko kuávlust tooimâi läđđeefabrik. Fabrik ij innig tooimâ, mut ton kevttim tááluh láá ain-uv ceggust. Littoisist lâi tolebáá ryevdirađesajattâh, kost ellii meiddei V. I. Lenin ive 1907. Littoisist assii 7 167 olmožid ive 2009. Tääl Littoisist tuáimih Littois vyeliškovlâ, Kotimäki ohtâlâsškovlâ já maŋgâ peivikiäju. Littoinen 
Lobamba. Lobamba lii Eswatini historjálâš uáivikaavpug já tááláá ääigi-uv ton lahâasâttemlâš uáivikaavpug, kost parlament čokkáá. Tobbeen áásá meid kunâgâtârenni Ntfombi, kii lii tááláá kunâgâs Mswati III enni já staatâ nubbe haldâšeijee. Lobamba lii Hhohho haldâttâhkuávlust, staatâ taveuásist. Lobamba Lobamba 
Loka tulvâdemjävri. Loka tulvâdemjävri teikkâ tuše Lokka lii tulvâdemjävri Suáđigil kieldâst, Laapi eennâmkoddeest. Loka tulvâdemjäävri vijdodâh lii koskâmiärálávt 315 km2 já tot lii Euroop union stuárráámus tulvâdemjävri. Loka kulgâmvijdodâh lii 2 352 km2 já tot kulá Kiemâjuuvâ čácádâhân. Lokka lii ovtâstittum Porttâpäävti tulvâdemjáávrán Vuáču kanavain. Lokka finnee čääsis Tanka- já Luirojuuvâin sehe Porttâpäävtist. Luirojuuhâ juátkoo Loka maŋa já luáštá Kitisâžân, mii vuod luáštá Kiemâjuuhân. Loka tevdim aalgij ive 1967, nuuvt ko Porttâpäävti-uv. Jäävri rähtim finnij ennuv kritikijd páihálâš ulmuin já luándusuojâleijein. Loka vuálá paccii kulmâ siijdâ: Korvanen, Alariesto já Mutenia sehe Euroop stuárráámus jeggi, Posoaapa. Käldeeh. "Taat sijđo, teikkâ taan siijđo uási lii jurgâlum suomâkielâlâš Wikipediast." Loka tulvâdemjävri 
Lomé. Lomé lii Togo stuárráámus kaavpug já uáivikaavpug. Lomé Lomé 
Loreto. Loreto lii kieldâ Italiast, Marche kuávlust. Loretost ääsih 12 898 olmožid. Ton vijdodâh lii 17,90 km², já alodâh 127 m. Loreto naaburkieldah láá Castelfidardo, Porto Recanati já Recanati. Käldeeh. Loreto 
Loro Piceno. Loro Piceno lii kieldâ Italiast, Marche kuávlust. Loro Picenost ääsih 2 269 olmožid. Ton vijdodâh lii 32,58 km², já alodâh 436 m. Loro Piceno naaburkieldah láá Colmurano, Massa Fermana, Mogliano, Montappone, Petriolo, Ripe San Ginesio, Sant'Angelo in Pontano já Urbisaglia. Käldeeh. Loro Piceno 
Los Angeles. thumb Los Angeles lii kaavpug Kalifornia uásistaatâst Ovtâstumstaatâin. Tot lii Kalifornia uásistaatâ stuárráámus kaavpug já Ovtâstumstaatâi nubben stuárráámus kaavpug tállân New York maŋa. Tobbeen ääsih ohtsis suulân 4 miljovn olmožid. Käldeeh. Los Angeles 
Louisiana. Louisiana lii Ovtâstumstaatâi uásistaatâ. Ton uáivikaavpug lii Baton Rouge já stuárráámus kaavpug lii New Orleans. Louisiana uásistaatâst ääsih ohtsis paijeel 4,6 miljovn olmožid (2020). 
Loviisa. Loviisa () lii kaavpug Suomâst, Uđđâeennâm eennâmkoddeest. Loviisast ääsih 14 754 olmožid, já ton vijdodâh lii 1 751,52 km², mast 931,76 km² lii čääci. Loviisa naaburkieldah láá Kouvola, Lapinjärvi, Myrskylä, Porvoo já Pyhtää. Kaavpug lii kyevtikielâlâš. Historjá. Loviisa vuáđudui Pernaja Degerby-raccutáálu enâmáid ive 1745 "Degerby"-nommâsâš räji- já staappâlkaavpugin tondiet ko Ruotâ já Ruošâ rääji sirdâšui uárjás Tuurku ráávhust ive 1743. Ive 1752 Ruotâ kunâgâs Aadolf Fredrik eelij kaavpugist já adelij kaavpugân uđđâ noomâ "Loviisa" káálgus mield ađai roonnig Loviisa Ulriika mield. Siijdah. Antinkylä (Antby), Fantsnäs, Hakalehto (Hagalund), Haravankylä (Räfsby), Hattom, Isnäs, Källa, Köpbacka, Myllyharju (Kvarnåsen), Määrlahti (Märlax), Rauhala (Fredsby), Svartholma (Svartholm), Svenäs, Uusikaupunki (Nystaden, "Nystan"), Valko (Valkom), Valkolampi (Valkomträsk), Vanhakaupunki (Gamlastan), Varvi (Varvet), Vårdö já Tesjoki (Tessjö). Käldeeh. Loviisa Loviisa 
Luanda. Luanda lii Angola stuárráámus kaavpug já uáivikaavpug. Luanda Luanda 
Lugano. Lugano lii kaavpug Sveeicist, Ticino kantonist. Luganost ääsih 63 339 olmožid. Ton vijdodâh lii 75,85 km², já alodâh 275 m. Käldeeh. Lugano Lugano 
Lumijoki. Lumijoki lii kieldâ Suomâst, Tave-Tavepoođâeennâm eennâmkoddeest. Lumijokist ääsih 2 036 olmožid, já ton vijdodâh lii 290,29 km², mast 76,42 km² lii čääci. Lumijoki naaburkieldah láá Hailuoto, Liminka, Oulu já Siikajoki. Siijdah. Korvenkylä, Luonnostakylä, Lapinkylä, Ukuranperä, Varjakka, Ylipää já Alapää. Käldeeh. Lumijoki 
Luosâ. Luosâ ("Salmo salar") lii kyeli, mii kulá luosâkuolij laahkon. Tobdomeerhah. Luosâ sulâstit kuávžur (Salmo trutta). Kuolij stuárráámuuh iäruh láá tiälhuh já peeccih. Luosâst láá tiälhuh tuše pajerummâšist já ton pecihist lii ceehis. Kuávžurist vuod láá tiälhuh meid ertpeelij vyeliuásist, já ton peeccih lii njuolgâd. Luosâ ertpeleh láá siilbah, selgi lii tevkkâd, já čuávji čuovvâd. Oresluosân šadda kođo ääigi uálulân ruákki. Pivdum luosâ kukkodâh lii táválávt 70–110 cm já tot tiäddá 3–27 kg. Lavdâm. Euroopâst luosâ luándulâš lavdâmkuávlu lii Nuorttâmeerân, Baareencmeerân, Taažâmeerân, Tavemeerân já Euroop Atlantân lyeštee juuvah já merâkuávluh Novaja Zemljast já Ruánááenâmist Espanja já Portugali räi. Meid Island já Stuorrâ-Britannia juuvâin eelih luosah. Jävriluosah eelih motomijn Taažâ, Ruotâ já Ruošâ čácáduvâin sehe Suomâst Vuoksi čácáduvâst já Aanaarjäävrist. Tave-Amerikâst luosah láá Ruánááeennâm já Ovtâstumstaatâi koskâsâš merâkuávlust. Juuvâi čäcivyeimilágádâsah láá tuššâdâm luosâi lasanemmáhđulâšvuođâid, já luosânaalijd kalga paijeentoollâđ ištâdmáin já šoddâdmáin. Suomâst luosâ lii lasanâm paijeel kyehtlov juuvâst, mut čácivyeimilágádâsâi tiet tot lassaan Nuorttâmeerâ juuvâin innig tuše Tuárnusjuuvâst já Simojuuvâst. Nuorttâmeerâ juuvâi lasseen luosâ tiättoo Suomâst Tiänujuuvâst já Njiävđámjuuvâst, moh lyeštih Baareencmeerân. Raavâd. Luosâalgaah poreh čielgitävtittemes elleid. 1–2 ive ahasâžžân toh purâškyetih meeini já kyelialgaid. Meerâst toh poreh vistig uccâ kuolijd sehe rapuelleid já maŋeláá tuše kuolijd. Nuorttâmeerâst luosâ táválumos ravâdin láá kilohaili já siilâk. Lasanem. Luosâ kođá juuvâst čohčuv, 1–4 merâive maŋa. Kođo tábáhtuvá kuoškâst, čievrâponneest. Vistig niŋálâs ocá pyeri kođosaje já kuáivu toos kyepi. Ko kyeppi lii vaalmâš, te niŋálâs almoot tast já luosah kođeh. Táválávt ohtâ luosâpaarâ kođá maaŋgâ kuápán. Algaah čalgeh kiđđuv suulân vyesimáánu ääigi. Luosah jäämih maŋgii kođo maŋa, mut motomeh sättih kuuđđâđ kyehti teikkâ kulmâ keerdi. Puárásumos luosâ lii lamaš 13-ahasâš. Käldeeh. "Taat sijđo lii jurgâlum suomâkielâlâš Wikipediast" 
Luoto. Luoto () lii kieldâ Suomâst, Tavepoođâeennâm eennâmkoddeest. Luotost ääsih 5 530 olmožid, já ton vijdodâh lii 853,28 km², mast 710,83 km² lii čääci. Luoto naaburkieldah láá Kokkola, Kruunupyy, Pedersöre kieldâ já Pietarsaari. Kieldâ lii kyevtikielâlâš. Käldeeh. Luoto 
Lupita Nyong'o. Lupita Amondi Nyong'o (š. njuhčâmáánu 1. peeivi 1983, México, Meksiko) lii čaittâleijee. Suu vaanhimeh lává kenialiih Dorothy Ogada Buyu Nyong'o já Peter Anyang' Nyong'o. Lupita aasâi suu pärnivuođâ já nuorâvuođâ Keniast ovdilgo 16-ihásâžžân suu vaanhimeh vuolgâttáin suu čiččâm mánuppajan maassâd Meksikon oppâđ espanjakielâ. Käldeeh. Nyong'o Nyong'o Nyong'o 
Lusaka. Lusaka lii Sambia stuárráámus kaavpug já uáivikaavpug. Lusaka Lusaka 
Luxemburg. thumb Luxemburg lii staatâ Euroopâst. 
Lávurdâh. Lávurdâh teikkâ lávárdâh lii ohopeivi mii lii vástuppeeivi já pasepeeivi kooskâst. Tot lii oho kuuđâd peivi. Roomalâš já juuvdálâš kalenderist tot lii oho majemuš peivi. 
M. M lii läättinlâš puustavoornig 13. já anarâškielâ puustavoornig 18. puustav. 
Maadâ-Afrik. Maadâ-Afrik, virgálávt Maadâ-Afrik täsiväldi, lii täsiväldi Afrikâst. Tast láá kulmâ uáivikaavpug: Kapkaavpug (lahâasâttemlâš), Pretoria (haaldâtlâš) já Bloemfontein (riehtilâš). Maadâ-Afrik ránnjástaatah láá Namibia, Botswana, Zimbabwe, Mosambik já Eswatini. Lesotho lii enklaavin Maadâ-Afrik siste. 
Maadâ-Amerik staatah. Maadâ-Amerik staatah 
Maadâ-Carolina. Maadâ-Carolina lii Ovtâstumstaatâi uásistaatâ. Ton uáivikaavpug lii Columbia. 
Maadâ-Dakota. Maadâ-Dakota lii Ovtâstumstaatâi uásistaatâ. Ton uáivikaavpug lii Pierre. 
Maadâ-Korea. thumb Maadâ-Korea lii staatâ Aasiast. Ton uáivikaavpug lii Soul. 
Maadâ-Sudan. Maadâ-Sudan täsiväldi (, swahilin "Jamhuri ya Sudan Kusini") ađai Maadâ-Sudan () lii staatâ Afrikâst. Ton uáivikaavpug lii Juba. 
Maadâ-Vaarjâg. Maadâ-Vaarjâg (, já) lii kieldâ Taažâst. Maadâ-Vaarjâgist ääsih 10 158 olmožid, já ton vijdodâh lii 3 971,42 km², mast 512,58 km² lii čääci. Käldeeh. Maadâ-Vaarjâg 
Maadâsämikielâ. Maadâsämikielâ pustaveh. Maadâsämikielâ ohtâsii čäällimvyevi tuhhiittii ive 1978. 
Maailm purrâmušohjelm. Maailm purrâmušohjelm (, WFP) teikkâ OA maailm purrâmušohjelm () lii maailm stuárráámus humanitaarlâš ornijdume. Tot kulá Ovtâstum aalmugij ohjelmáid. Ohjelm taištâl neelgi vuástá já viggá lasettiđ purrâmuštorvo sierâlágán vuovijguin. Ive 2018 Maailm purrâmušohjelm išedij 97 miljovn olmožid 88 staatâst. Ive 2020 Maailm purrâmâšohjelm vuoitij Nobel-ráávhupalhâšume. Käldeeh. "Uási taan siijđost lii jurgâlum orjâlâškielâlâš Wikipediast." 
Maailm tiervâsvuotâorganisaatio. Maailm tiervâsvuotâorganisaatio teikâ WHO () lii ulmui tiervâsvuotân vuáijoo Ovtâstum aalmugij ornijdume. WHO uáivihoovdah. Maailm tiervâsvuotâorganisaatio 
Maalahti. Maalahti () lii kieldâ Suomâst, Tavepoođâeennâm eennâmkoddeest. Maalahtist ääsih 5 488 olmožid, já ton vijdodâh lii 1 954,94 km², mast 1 433,19 km² lii čääci. Maalahti naaburkieldah láá Korsnäs, Mustasaari, Kurikka, Laihia, Närpiö já Vaasa. Kieldâ lii kyevtikielâlâš. Siijdah. Yttermalax, Långåminne, Åminne, Petolahti (Petalax), Pohjois-Pirttikylä (Norra Pörtom), Sorvari (Svarvar), Bergö, Nyby já Övermalax. Käldeeh. Maalahti 
Macerata. Macerata lii kaavpug Italiast, Marche kuávlust. Maceratast ääsih 41 149 olmožid. Ton vijdodâh lii 92,53 km², já alodâh 315 m. Macerata naaburkieldah láá Appignano, Corridonia, Montecassiano, Montelupone, Morrovalle, Pollenza, Recanati, Tolentino já Treia. Historjá. Maceratast šoodâi kaavpug ive 1320. Käldeeh. Macerata Macerata 
Macerata eennâmkode kieldah. Macerata eennâmkoddeest láá 55 kieldâd. Käldeeh. * 
Madagaskar. Madagaskar lii staatâ Afrikâst. Ton uáivikaavpug lii Antananarivo. 
Magadan. Magadan () lii kaavpug Ruošâst. Historjá. Magadan vuáđudui ive 1929, já tast šoodâi kaavpug ive 1933. Ässeeloho. Ive 2010 Magadanist assii 95 925 olmožid. 
Magliano di Tenna. Magliano di Tenna lii kieldâ Italiast, Marche kuávlust. Magliano di Tennast ääsih 1 418 olmožid. Ton vijdodâh lii 7,93 km², já alodâh 293 m. Magliano di Tenna naaburkieldah láá Fermo, Grottazzolina, Montegiorgio já Rapagnano. Käldeeh. Magliano di Tenna 
Maine. Maine lii Ovtâstumstaatâi uásistaatâ. Ton uáivikaavpug lii Augusta. 
Maiolati Spontini. Maiolati Spontini lii kieldâ Italiast, Marche kuávlust. Maiolati Spontinist ääsih 6 191 olmožid. Ton vijdodâh lii 21,49 km², já alodâh 405 m. Maiolati Spontini naaburkieldah láá Belvedere Ostrense, Castelbellino, Castelplanio, Cupramontana, Jesi, Monte Roberto, Rosora já San Marcello. Käldeeh. Maiolati Spontini 
Majebargâ. Majebargâ lii ohopeivi mii lii vuossaargâ já koskoho kooskâst. Tot lii oho nubbe peivi. 
Malabo. thumb Malabo lii Peeivitäsideijee Guinea uáivikaavpug. Tot lii meid staatâ puárásumos kaavpug. Malabo Malabo 
Malawi. Malawi täsiväldi (, chicheŵan "Dziko la Malaŵi", tumbukan "Charu cha Malaŵi") ađai Malawi lii staatâ Afrikâst. Ton uáivikaavpug lii Lilongwe. 
Malediiveh. thumb Malediiveh láá staatâ Aasiast. Toi uáivikaavpug lii Malé. 
Malesia. thumb Malesia lii staatâ Aasiast. Ton uáivikaavpug lii Kuala Lumpur. 
Mali. Mali täsiväldi (, bambaran ߡߊߟߌ ߞߊ ߝߊߛߏߖߊߡߊߣߊ, "Mali ka Fasojamana", fulan 𞤈𞤫𞤲𞤲𞤣𞤢𞤢𞤲𞤣𞤭 𞤃𞤢𞤢𞤤𞤭, "Renndaandi Maali") ađai Mali lii staatâ Afrikâst. Ton uáivikaavpug lii Bamako. 
Malta. thumb Malta täsiväldi (,) ađai Malta lii suáluistaatâ Euroopâst. Toos kullojeh maaŋgah suolluuh, moin kulmâ láá asâiduttum: uáivisuálui Malta, Gozo já Comino. Ton uáivikaavpug Valletta lii staatâ stuárráámuu suollust ađai Maltast. 
Malé. Malé lii Malediivij stuárráámus kaavpug já uáivikaavpug. Malé Malé 
Manila. Manila lii Filippiinij stuárráámus kaavpug já uáivikaavpug. Manila Manila 
Mansikielâ. Mansikielâ lii suomâ-ugrâlâš kielâ. Kielâčááitus. ам хул алысьлаӈкве минасум. / Mun moonnim kuálástiđ. Käldeeh. Mansikielâ Mansikielâ 
Maputo. Maputo lii Mosambik stuárráámus kaavpug já uáivikaavpug. Maputo Maputo 
Marco Malvaldi. Marco Malvaldi (š. uđđâivemáánu 27. peeivi 1974, Pisa, Italia) lii italialâš kirječällee. Sun lii čáálláâm ohtsis ohtnubáloh kirjed já čiččâmnubáloh eres muštâlussâd. Eellim. Marco Malvaldi šoodâi uđđâivemáánu 27. peeivi ive 1974 Pisast, Italiast. Sun lii máttám kemia Pisa ollâopâttuvvâst. Tääl sun parga totken Pisa ollâopâttuv kemia já industriakemia lágádâsâst. Pargo. Marco Malvaldi vuossâmuš roomaan "La briscola in cinque" (Viiđâ korttâspellâ) almostui ive 2007. Tot algâttij BarLume -kirjerááiđu. Ton kirjeest sun uápásmitij syelipoolis Massimo Viviani já nelji puáris äijih – Ampelio, Aldo, Rimediotti já Del Tacca – kiäh čokkájeh já šuámbisteh Massimo baarist iđedist ehidân. Ampelio lii Massimo äijih. Kirjeh. Marco Malvadi lii čáállám ohtsis ohtnubáloh kirjed, love novellid já čiččâm esseed. Malvaldi Malvaldi 
Maria de Medeiros. Maria de Medeiros Esteves Victorino D'Almeida (š. porgemáánu 19. peeivi 1965, Lissabon, Portugali) lii portugaallâš čaittâleijee. Suu eeči, Antšnio Vitorino D'Almeida, lii pianist já nyettejeijee. Suu uábih lává Inês de Medeiros, kii lii lyevi čaittâleijee já sehe elleekove já lyevi stivrejeijee, já Ana Medeiros, kii lii viulist, nyettejeijee já muusik máttáátteijee. Maria de Medeiros lii čaittâlâm maaŋgâin elleekuuvijn 1980-lovo rääjist, mutâ suu vuossâmuš eŋgâlâskielâ roolâ lâi ive 1990 almostum elleekooveest "Henry & June". Tast maŋa sun lii čaittâlâm ovdâmerkkân elleekuuvijn "Pulp Fiction" (1994) já "The Saddest Music in the World" (2004). Käldeeh. de Medeiros de Medeiros 
Mariaanij hävdi. Mariaanij hävdi lii Kuálhismeerâ viestâr uásist leijee kieŋâlismeerâ hävdi. Tot lii Eennâmpáálu kieŋâlumos saje, mon kieŋŋâlvuotâ olá suulân 11 km merâtääsi vuoluubeln. Mariaanij häävdi kukkodâh lii suulân 2 550 km já koskâmiärásâš kobdodâh suulân 69 km. 
Marikielah. Marikielah láá sämikielâi hyelkkikielah. Toh hämmejeh jieijâs vyelijuávhus, ađai tain iä lah meendu aldasiih suhâkielah. Marikielah láá marilij aalmuglâš kielah. Marikielâst láá kyehti čäällimkielâ: nijttomarikielâ (nuorttâmarikielâ) já värimarikielâ (uárjemarikiekâ). Maaŋgâi mielâst nijttomarikielâ já väärimarikielâ láá eres kielah. Kuávlu. Marikielâid sárnuh eurooplii Ruošâ nuorttâuásist, Mari El -täsivääldist, já ton kuávlu alda. Uárji-Siberiast, Baškortostanist lii meid marikielâi kuávlu. Kielâsosiologlâš tile. Marikielâi sárnooloho uccán. Unesco mield marikielah láá uhkevuálásiih. Nijttomarikielâst láá 365 316 já värimarikielâst 23 062 sárnod Ruošâ ive 2010 viehâdâgreekkig mield. Fonetiik. Nijttomarikielâst láá käävci já väärimarikielâst love vokalid. Ton lasseen ryeššilijn lovnâsaanijn puáhtá leđe vala ohtâ vookaal. Nijttomarikielâst láá 19 já värimarikielâst 21 konsonantid, ryeššilijn saanijn puáhtá leđe váhá eenâb. Käldeeh. Marikielah 
Mark Zuckerberg. Mark Elliot Zuckerberg (š. vyesimáánu 14. peeivi 1984, White Plains, New York, Ovtâstumstaatah) lii ovtâstumstaatâlâš almai, kiäm tobdeh pyeremustáá Facebook vuáđudeijen. 
Marokko. Marokko kunâgâskodde (, fastâdum tamazightkielân ⵜⴰⴳⵍⴷⵉⵜ ⵏ ⵍⵎⵖⵔⵉⴱ) ađai Marokko lii staatâ Afrikâst. Ton uáivikaavpug lii Rabat. Marokko virgálâš kielah láá arabiakielâ já tamazight, mutâ ranskakielâ lii ennuv kiävtust eromâšávt maaŋgâin virgálâš ohtâvuođâin. Tamazight lasseen sárnuh meid eres berberkielâid. Marokkost ääsih masa 37 miljovn olmožid, kiäin 98,7 % láá islamliih. Marokko ránnjástaatâ nuorttân lii Algeria. Mäddin lii Viestâr-Sahara, mon Marokko lii labdam jieijâs uásán, mutâ mast lii vižže. 
Marrakech. Marrakech () lii kaavpug Marokost. Marrakech 
Mars. Mars lii plaaneet Eennâmpáálu já Jupiter kooskâst. Nuuvtko Eennâmpállu já piäiváškode eres planetteh Mars-uv jorá Piäiváá pirrâ. Mars täsnitieđâlâš symbol lii Mars. Mars máánuh. Mars 
Marshallsuolluuh. thumb Marshallsuolluuh láá suáluistaatâ, Kuálhismeerâst, Oseaniast. Ton uáivikaavpug já stuárráámus kaavpug lii Majuro. 
Maryland. Maryland lii Ovtâstumstaatâi uásistaatâ. Ton uáivikaavpug lii Annapolis já stuárráámus kaavpug Baltimore. Maryland lii ohtâ ucemuin uásistaatâin, mutâ kuittâg tobbeen ääsih ohtsis 6 083 116 olmožid (2020). 
Maseru. thumb Maseru lii Lesotho uáivikaavpug já stuárráámus kaavpug. Tot lii meid Maseru kuávlu uáivikaavpug. Maseru Maseru 
Massa Fermana. Massa Fermana lii kieldâ Italiast, Marche kuávlust. Massa Fermanast ääsih 912 olmožid. Ton vijdodâh lii 7,73 km², já alodâh 340 m. Massa Fermana naaburkieldah láá Fermo, Loro Piceno, Mogliano, Montappone já Montegiorgio. Käldeeh. Massa Fermana 
Massachusetts. Massachusetts lii Ovtâstumstaatâi uásistaatâ. Ton uáivikaavpug lii Boston. Massachusetts uásistaatâst ääsih ohtsis masa 7 miljovn olmožid (2020). 
Matelica. Matelica lii kaavpug Italiast, Marche kuávlust. Matelicast ääsih 9 540 olmožid. Ton vijdodâh lii 81,10 km², já alodâh 354 m. Matelica naaburkieldah láá Apiro, Castelraimondo, Cerreto d'Esi, Esanatoglia, Fabriano, Fiuminata, Gagliole, Poggio San Vicino já San Severino Marche. Historjá. Matelicast šoodâi kaavpug ive 1761. Käldeeh. Matelica Matelica 
Matt. Matt lii oovdiš kieldâ Sveeicist, Glarus kantonist. Mattist ääsih 281 olmožid. Ton vijdodâh lii 41,27 km², já alodâh 831 m. Historjá. Matt kieldâ lopâttui ive 2010 loopâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân já šoodâi uđđâ Glarus Süd kieldâ. Käldeeh. Matt Matt 
Matti Morottaja. Matti Heikki Ilmari Morottaja teikkâ Kuobžâ-Saammâl Matti (š. juovlâmáánu 28. peeivi 1942, Samudjävri, Suomâ) lii anarâškielâ iäláskittee já Anarâškielâ seervi kuhesáigásâš saavâjođetteijee. Sun lii porgâm ennuv anarâškielâ oovdân. Sun lii toimâm kuhháá anarâškielâ máttáátteijen já kielâ paijeentuállen. Sun lii meiddei čáállám já jurgâlâm kiirjijd, livđum, já suu ánsun lii kielâpiervâltooimâ vuáđudem já anarâškielâ iäláskittem táin metodáin. Sun lii vuosmuš anarâš kunneetuáhtár. Ive 2007 sun finnij Mikael Agricola -palhâšume pargostis anarâškielâ pyerrin. Matti áásá perruinis Jormokuoškâst Anarist. Suu pärnivuođâ päikki lii Samudjäävrist. Suuhâ. Suu algeh Petter, Saammâl já Mikkâl láá meid ovdedâm anarâškielâ. Sämitigge. Morottaja lâi Suomâ Sämitige jeessân. Anarâškielâ. Morottaja lii ubâ eellimääigis porgâm korrâsávt anarâškielâ oovdedmân. Sun lii ohtâ Anarâškielâ seervi vuáđudeijeejesânijn já ive 1986 väljejui seervi vuossâmuu stiivrâ saavâjođetteijen. Palhâšumeh já tubdâstâsah. Morottaja uážui Suomâ Kulttuurruttâráájul Mikael Agricola -miitaal cuáŋuimáánu 1. peeivi 2007. Käldeeh. Morottaja Morottaja 
Mauren. Mauren lii kieldâ Liechtensteinist. Maurenist ääsih 4 344 olmožid. Ton vijdodâh lii 7,49 km², já alodâh 472 m. Käldeeh. Mauren 
Mauritania. Mauritania (), virgálávt Mauritania islamlâš täsiväldi (), lii staatâ Afrikâst. Ton uáivikaavpug lii Nouakchott. Mauritania virgálâš kielâ lii arabiakielâ, mutâ tobbeen sárnuh meid pulaar-, soninke-, wolof- já ranskakielâ. Mauritaniast ääsih suulân 4,6 miljovn olmožid. Mauritania ránnjástaatah láá tavveen Marokko haldâšem Viestâr-Sahara, tavenuorttân Algeria, nuorttân já maadânuorttân Mali já mäddin Senegal. 
Mauritius. Mauritius täsiväldi (, morisyenin "Repiblik Moris") ađai Mauritius lii suáluistaatâ Afrikâst. Ton uáivikaavpug lii Port Louis. 
Maya Angelou. Maya Angelou (olmâ nommâ Marguerite Annie Johnson;) lâi maaŋgâpiälálâš ovtâstumstaatâlâš kirječällee. Sun čaalij tiivtâid, muštâlusâid, čaitâlmijd, párnáikiirjijd já esseid sehe televisio- já elleekovekietâčalluid. Angelou čaalij meid čiččâm kirje verd jiešeellimkeerdi, moin vuosmuš, "I Know Why the Caged Bird Sings", almostui ive 1969. Angelou lâi aalmuglâšriehtiaktivist, kii poorgâi Martin Luther King Jr.áin já. Sun lâi-uv koskâsii roolâst 1960-lovo Ovtâstumstaatâi aalmuglâšriehtilihâstuvvâst. Ive 1993 Angelou tivtâstij suu tiivtâ ""On the Pulse of Morning"" Bill Clinton vuosmuu presidentin šoddâm tilálâšvuođâst. Angelou Angelou Angelou 
Mbabane. thumb Mbabane lii Eswatini stuárráámus kaavpug já uáivikaavpug. Tot lii Hhohho haldâttâhkuávlust, staatâ taveuásist. Mbabane Mbabane 
Meksiko. thumb Meksiko lii staatâ Tave-Amerikâst. Ton uáivikaavpug já stuárráámus kaavpug lii México. 
Menišjävri. Menišjävri () lii siijdâš Aanaar kieldâst. Menišjävri 
Mergo. Mergo lii kieldâ Italiast, Marche kuávlust. Mergost ääsih 1 014 olmožid. Ton vijdodâh lii 7,28 km², já alodâh 368 m. Mergo naaburkieldah láá Arcevia, Cupramontana, Rosora já Serra San Quirico. Käldeeh. Mergo 
Merijärvi. Merijärvi lii kieldâ Suomâst, Tave-Tavepoođâeennâm eennâmkoddeest. Merijärvist ääsih 1 083 olmožid, já ton vijdodâh lii 231,63 km², mast 1,69 km² lii čääci. Merijärvi naaburkieldah láá Alavieska, Kalajoki, Oulainen, Ylivieska já Pyhäjoki. Käldeeh. Merijärvi 
Merkurius. Merkurius, piäiváškode ucemus plaaneet, lii aldemustáá Piäiváá. Nuuvtko Eennâmpállu já piäiváškode eres planetteh Merkurius-uv jorá Piäiváá pirrâ. Merkurius täsnitieđâlâš symbol lii Mercurius. Merkurius 
Messina. Messina lii kaavpug Italiast, Sisilia kuávlust. Messinast ääsih 229 646 olmožid. Ton vijdodâh lii 213,75 km², já alodâh 3 m. Messina naaburkieldah láá Fiumedinisi, Itala, Monforte San Giorgio, Rometta, Saponara, Scaletta Zanclea já Villafranca Tirrena. Käldeeh. Messina Messina 
Meteoriit. Meteoriit lii Eennâm teikâ mottoom eres almepitá asan komovuođâst koččâm keđgi adai asteroid, asteroid uási, koomeet teikâ stuorrâ meteroid. Komovuođâst lihâdeijeee piäiváškode smavvâ pittááš kočoduvvoo meteoroidin, stuárráábeh asteroidin. Eennâm áimukiärdán kaččee meteoroid kummood plasman ton oovdân hámášuvvee časkempáro. Plasma lii mottoom tuhháát cekkid liegâs, já tot toovât mučis oovtâst meteoriit tuáhá päccee luvssáin čuovâalmoon. Nievt šadda tullâpállu. Piäiválávt Eennâm áimukiärdán teivih 100 tonnid meteoroideh, main masa puohah tuššeh. Lii arvâlum, et suullân ohtii tuhháát ivveest Enâmân teivâs meteoriit, mii pooráá Enâmân kilomeetter vijđosii kraatter. Eennâmpáálu alne láá kavnum suullân 40 000 meteoriittid. Jyehi ive Eennâm asan kaččeh nyevt 30 000 – 80 000 meteoriittid, moh láá paijeel 20 raami tiäddusiih. Meteoriitijn nyevt 99,8 prosenttid láá vuálgám asteroidijn teikâ kometijn. Loopah kaččeh Mánudáást teikâ Marsist. 
Meänkielâ. Meänkielâ lii kielâ tâi suomâkielâ kuávlukielâ. Ruotâ peln lii rekinistum, ete sárnooh láá tobbeen suullân 50 000–75 000. Lii kištâlum fáddá, lii-uv meänkielâ kielâ vâi tuše kuávlukielâ. Oovtâ keččâmkuávlust Suomâ peln meänkielâ puáhtá smiettâđ kuávlukiellân, mutâ eromâšávt Ruotâ peln halijdeh sosiaallâš-kulttuurlâš merhâšume tiet ettâđ tom kiellân. Käldeeh. Meänkielâ 
Michigan. Michigan lii Ovtâstumstaatâi uásistaatâ. Ton uáivikaavpug lii Lansing. 
Miehikkälä. Miehikkälä lii kieldâ Suomâst, Kymileevi eennâmkoddeest. Miehikkäläst ääsih 1 840 olmožid, já ton vijdodâh lii 440,37 km², mast 17,90 km² lii čääci. Miehikkälä naaburkieldah láá Hamina, Kouvola (Anjalankoski ive 2008 räi), Lappeenranta (Ylämaa ive 2010 räi), Luumäki já Virolahti. Miehikkälä lii ässeelovo mield Kymileevi eennâmkode ucemus kieldâ. Siijdah. Hauhia, Hurttala, Kaitai, Kylmälä, Laisniemi, Lapjärvi, Muurikkala, Muurola, Pitkäkoski, Purho, Saivikkala (markkân), Salo-Miehikkälä já Suur-Miehikkälä. Käldeeh. Miehikkälä 
Mikkeli. Mikkeli () lii kaavpug Suomâst, Maadâ-Savo eennâmkoddeest. Mikkelist ääsih 53 028 olmožid, já ton vijdodâh lii 3 229,57 km², mast 681,21 km² lii čääci. Mikkeli naaburkieldah láá Hirvensalmi, Juva, Kangasniemi, Mäntyharju, Pieksämäki, Puumala já Savitaipale. Siijdah. Alamaa, Anianniemi, Asila, Haahkala, Haapataipale, Harjujärvi, Harjumaa, Haukkakorhola, Heinälahti, Helppanala, Hietanen, Hiirola, Hyyrylä, Häyrylä, Ihastjärvi, Kaipiala, Karstula, Korpijärvi, Koskentaipale, Kovala, Kyyhkylänniemi, Laitiala, Launiala, Laurikkala, Liukkola, Lähemäki, Marjoniemi, Moisio, Norola, Närvälä, Olkkolanniemi, Otava, Pajula, Parantala, Parkkila, Pekkola, Puttola, Rahula, Rantakylä, Rieppola, Riittilä, Rämälä, Sairila, Salmenkylä, Savonlahti, Seppälä, Soikkala, Suonsaari, Taipale, Tikkala, Tuppurala, Tuukkala, Vanhala, Vanhamäki, Vatila, Vehmaskylä, Viljakkala, Visulahti, Vuolinko já Väänälä. Käldeeh. Mikkeli Mikkeli 
Mikronesia. thumb Mikronesia lii suáluistaatâ, Kuálhismeerâst, Oseaniast. Ton uáivikaavpug lii Palikir. 
Milano. Milano lii kaavpug Italiast, Lombardia kuávlust. Milanost ääsih 1 395 170 olmožid. Ton vijdodâh lii 181,67 km², já alodâh 122 m. Milano naaburkieldah láá Arese, Assago, Baranzate, Bollate, Bresso, Buccinasco, Cesano Boscone, Cologno Monzese, Cormano, Corsico, Cusago, Novate Milanese, Opera, Pero, Peschiera Borromeo, Rho, Rozzano, San Donato Milanese, Segrate, Sesto San Giovanni, Settimo Milanese, Trezzano sul Naviglio já Vimodrone. Käldeeh. Milano Milano 
Minnesota. Minnesota lii Ovtâstumstaatâi uásistaatâ. Ton uáivikaavpug lii Saint Paul já stuárráámus kaavpug Minneapolis. Minnesota uásistaatâst ääsih suulân 5,7 miljovn olmožid (2020). 
Mississippi. Mississippi lii Ovtâstumstaatâi uásistaatâ. Ton uáivikaavpug lii Jackson. Mississippi lii finnim noomâs Mississippijuuvâst. Mississippi uásistaatâst ääsih aldasáid 3 miljovn olmožid (2020). Mississippist ij eidu tääl lah virgálâš lippu. Puáris lippu valdui meddâl kiävtust kesimáánu 30. peeivi 2020, ko kuvernöör Tate Reeves vuáláčaalij lahâiävtuttâs konfederaatio puáris suátiliipu symbool meddâlistmist Mississippi uásistaatâ liipust. Mississippi uásistaatâ oovdiš lippu (2001–2020), mast lâi vala konfederaatio puáris suátiliipu symbool 
Missouri. Missouri lii Ovtâstumstaatâi uásistaatâ. Ton uáivikaavpug lii Jefferson City já stuárráámus kaavpug Kansas City. Missouri uásistaatâst ääsih váhá paijeel 6 miljovn olmožid (2020). 
Mitlödi. Mitlödi lii oovdiš kieldâ Sveeicist, Glarus kantonist. Mitlödist ääsih 1 001 olmožid. Ton vijdodâh lii 6,25 km², já alodâh 504 m. Historjá. Mitlödi kieldâ lopâttui ive 2010 loopâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân já šoodâi uđđâ Glarus Süd kieldâ. Käldeeh. Mitlödi Mitlödi 
Mogadishu. Mogadishu lii ässeelovo mield Somalia stuárráámus kaavpug já uáivikaavpug. Mogadishu Mogadishu 
Mogliano. Mogliano lii kieldâ Italiast, Marche kuávlust. Moglianost ääsih 4 492 olmožid. Ton vijdodâh lii 29,26 km², já alodâh 313 m. Mogliano naaburkieldah láá Corridonia, Fermo, Francavilla d'Ete, Loro Piceno, Massa Fermana já Petriolo. Käldeeh. Mogliano 
Mokšakielâ. Mokšakielâ lii suomâ-ugrâlâš kielâ. Käldeeh. Mokšakielâ Mokšakielâ 
Moldova. thumb thumb Moldova lii staatâ Euroopâst. 
Monaco. thumb thumb Monaco lii staatâ Euroopâst. 
Mongolia. thumb Mongolia lii staatâ Aasiast. Ton uáivikaavpug lii Ulan Bator. 
Monrovia. Monrovia lii Liberia stuárráámus kaavpug já uáivikaavpug. Monrovia Monrovia 
Monsampietro Morico. Monsampietro Morico lii kieldâ Italiast, Marche kuávlust. Monsampietro Moricost ääsih 636 olmožid. Ton vijdodâh lii 9,76 km², já alodâh 289 m. Monsampietro Morico naaburkieldah láá Belmonte Piceno, Monte Rinaldo, Monteleone di Fermo, Montelparo, Montottone. Käldeeh. Monsampietro Morico 
Monsano. Monsano lii kieldâ Italiast, Marche kuávlust. Monsanost ääsih 3 328 olmožid. Ton vijdodâh lii 14,66 km², já alodâh 191 m. Monsano naaburkieldah láá Jesi, Monte San Vito já San Marcello. Käldeeh. Monsano 
Montana. Montana lii Ovtâstumstaatâi uásistaatâ. Ton uáivikaavpug lii Helena. 
Montappone. Montappone lii kieldâ Italiast, Marche kuávlust. Montapponest ääsih 1 643 olmožid. Ton vijdodâh lii 10,41 km², já alodâh 370 m. Montappone naaburkieldah láá Falerone, Loro Piceno, Massa Fermana, Monte Vidon Corrado, Montegiorgio já Sant'Angelo in Pontano. Käldeeh. Montappone 
Monte Cavallo. Monte Cavallo lii kieldâ Italiast, Marche kuávlust. Monte Cavallost ääsih 112 olmožid. Ton vijdodâh lii 38,51 km², já alodâh 648 m. Monte Cavallo naaburkieldah láá Pieve Torina, Serravalle di Chienti já Visso. Käldeeh. Monte Cavallo 
Monte Giberto. Monte Giberto lii kieldâ Italiast, Marche kuávlust. Monte Gibertost ääsih 762 olmožid. Ton vijdodâh lii 12,53 km², já alodâh 322 m. Monte Giberto naaburkieldah láá Grottazzolina, Monte Vidon Combatte, Montottone, Petritoli já Ponzano di Fermo. Käldeeh. Monte Giberto 
Monte Grimano Terme. Monte Grimano Terme lii kieldâ Italiast, Marche kuávlust. Monte Grimano Termest ääsih 1 116 olmožid. Ton vijdodâh lii 23,97 km², já alodâh 536 m. Monte Grimano Terme naaburkieldah láá Fiorentino (RSM), Macerata Feltria, Mercatino Conca, Monte Cerignone, Montecopiolo, Montegiardino (RSM), San Leo já Sassofeltrio. Käldeeh. Monte Grimano Terme 
Monte Rinaldo. Monte Rinaldo lii kieldâ Italiast, Marche kuávlust. Monte Rinaldost ääsih 337 olmožid. Ton vijdodâh lii 7,92 km², já alodâh 485 m. Monte Rinaldo naaburkieldah láá Monsampietro Morico, Montalto delle Marche, Montelparo, Montottone já Ortezzano. Käldeeh. Monte Rinaldo 
Monte Roberto. Monte Roberto lii kieldâ Italiast, Marche kuávlust. Monte Robertost ääsih 3 050 olmožid. Ton vijdodâh lii 13,57 km², já alodâh 348 m. Monte Roberto naaburkieldah láá Castelbellino, Cupramontana, Jesi, Maiolati Spontini já San Paolo di Jesi. Käldeeh. Monte Roberto 
Monte San Giusto. Monte San Giusto lii kieldâ Italiast, Marche kuávlust. Monte San Giustost ääsih 7 746 olmožid. Ton vijdodâh lii 20,04 km², já alodâh 236 m. Monte San Giusto naaburkieldah láá Corridonia, Monte San Pietrangeli, Montegranaro já Morrovalle. Käldeeh. Monte San Giusto 
Monte San Martino. Monte San Martino lii kieldâ Italiast, Marche kuávlust. Monte San Martinost ääsih 717 olmožid. Ton vijdodâh lii 18,47 km², já alodâh 600 m. Monte San Martino naaburkieldah láá Amandola, Montefalcone Appennino, Penna San Giovanni, Santa Vittoria in Matenano, Servigliano já Smerillo. Käldeeh. Monte San Martino 
Monte San Pietrangeli. Monte San Pietrangeli lii kieldâ Italiast, Marche kuávlust. Monte San Pietrangelist ääsih 2 357 olmožid. Ton vijdodâh lii 18,45 km², já alodâh 356 m. Monte San Pietrangeli naaburkieldah láá Corridonia, Francavilla d'Ete, Monte San Giusto, Montegiorgio, Montegranaro, Rapagnano já Torre San Patrizio. Käldeeh. Monte San Pietrangeli 
Monte San Vito. Monte San Vito lii kieldâ Italiast, Marche kuávlust. Monte San Vitost ääsih 6 827 olmožid. Ton vijdodâh lii 21,81 km², já alodâh 135 m. Monte San Vito naaburkieldah láá Chiaravalle, Jesi, Monsano, Montemarciano, Morro d'Alba, San Marcello já Senigallia. Käldeeh. Monte San Vito 
Monte Urano. Monte Urano lii kieldâ Italiast, Marche kuávlust. Monte Uranost ääsih 8 082 olmožid. Ton vijdodâh lii 16,72 km², já alodâh 247 m. Monte Urano naaburkieldah láá Fermo, Montegranaro, Sant'Elpidio a Mare já Torre San Patrizio. Käldeeh. Monte Urano 
Monte Vidon Combatte. Monte Vidon Combatte lii kieldâ Italiast, Marche kuávlust. Monte Vidon Combattest ääsih 411 olmožid. Ton vijdodâh lii 11,17 km², já alodâh 393 m. Monte Vidon Combatte naaburkieldah láá Carassai, Monte Giberto, Montottone, Ortezzano já Petritoli. Uáinámušah. Monte Vidon Combattest lii puáris kuávdáš, mon pirrâ láá uđđâsuboh uásih. Tobbeen lii meiddei muvrâ, mii lii šiev oornigist vala onnáá peeivi. Käldeeh. Monte Vidon Combatte 
Monte Vidon Corrado. Monte Vidon Corrado lii kieldâ Italiast, Marche kuávlust. Monte Vidon Corradost ääsih 698 olmožid. Ton vijdodâh lii 5,95 km², já alodâh 429 m. Monte Vidon Corrado naaburkieldah láá Falerone, Montappone já Montegiorgio. Käldeeh. Monte Vidon Corrado 
Montecarotto. Montecarotto lii kieldâ Italiast, Marche kuávlust. Montecarottost ääsih 1 892 olmožid. Ton vijdodâh lii 24,39 km², já alodâh 380 m. Montecarotto naaburkieldah láá Arcevia, Belvedere Ostrense, Ostra, Ostra Vetere, Poggio San Marcello, Rosora já Serra de' Conti. Käldeeh. Montecarotto 
Montecassiano. Montecassiano lii kaavpug Italiast, Marche kuávlust. Montecassianost ääsih 6 979 olmožid. Ton vijdodâh lii 33,36 km², já alodâh 215 m. Montecassiano naaburkieldah láá Appignano, Macerata, Montefano já Recanati. Käldeeh. Montecassiano Montecassiano 
Montecosaro. Montecosaro lii kieldâ Italiast, Marche kuávlust. Montecosarost ääsih 7 343 olmožid. Ton vijdodâh lii 21,88 km², já alodâh 252 m. Montecosaro naaburkieldah láá Civitanova Marche, Montegranaro, Montelupone, Morrovalle, Potenza Picena já Sant'Elpidio a Mare. Uáinámušah. Montecosarost lii puáris kuávdáš, mon pirrâ láá uđđâsuboh uásih. Kuhes historjá čuávumuššân puáris kuávdáást láá ennuv historjáliih rakânâsah, tegu "Santa Maria a Pie di Chienti" -kirkko. Montecosarost lii meiddei muvrâ puáris kuávdáá pirrâ. Muvrâ lii šiev oornigist vala onnáá peeivi. Käldeeh. Montecosaro 
Montefalcone Appennino. Montefalcone Appennino lii kieldâ Italiast, Marche kuávlust. Montefalcone Appenninost ääsih 402 olmožid. Ton vijdodâh lii 15,99 km², já alodâh 757 m. Montefalcone Appennino naaburkieldah láá Amandola, Comunanza, Force, Monte San Martino, Santa Vittoria in Matenano já Smerillo. Käldeeh. Montefalcone Appennino 
Montefano. Montefano lii kieldâ Italiast, Marche kuávlust. Montefanost ääsih 3 404 olmožid. Ton vijdodâh lii 33,94 km², já alodâh 242 m. Montefano naaburkieldah láá Appignano, Filottrano, Montecassiano, Osimo já Recanati. Käldeeh. Montefano 
Montefortino. Montefortino lii kieldâ Italiast, Marche kuávlust. Montefortinost ääsih 1 112 olmožid. Ton vijdodâh lii 78,62 km², já alodâh 638 m. Montefortino naaburkieldah láá Amandola, Bolognola, Castelsantangelo sul Nera, Comunanza, Montemonaco, Sarnano já Ussita. Käldeeh. Montefortino 
Montegiardino. Montegiardino lii kieldâ San Marinost. Montegiardinost ääsih 976 olmožid. Ton vijdodâh lii 3,31 km², já alodâh 340 m. Montegiardino lii San Marino ucemus kieldâ sehe ässeelovo já vijdoduv mield. Käldeeh. Montegiardino 
Montegiorgio. Montegiorgio lii kieldâ Italiast, Marche kuávlust. Montegiorgiost ääsih 6 628 olmožid. Ton vijdodâh lii 47,45 km², já alodâh 411 m. Montegiorgio naaburkieldah láá Belmonte Piceno, Falerone, Fermo, Francavilla d'Ete, Grottazzolina, Magliano di Tenna, Massa Fermana, Montappone, Monte San Pietrangeli, Monte Vidon Corrado já Rapagnano. Käldeeh. Montegiorgio 
Montegranaro. Montegranaro lii kieldâ Italiast, Marche kuávlust. Montegranarost ääsih 12 797 olmožid. Ton vijdodâh lii 31,42 km², já alodâh 279 m. Montegranaro naaburkieldah láá Monte San Giusto, Monte San Pietrangeli, Monte Urano, Montecosaro, Morrovalle, Sant'Elpidio a Mare já Torre San Patrizio. Käldeeh. Montegranaro 
Monteleone di Fermo. Monteleone di Fermo lii kieldâ Italiast, Marche kuávlust. Monteleone di Fermost ääsih 366 olmožid. Ton vijdodâh lii 8,21 km², já alodâh 427 m. Monteleone di Fermo naaburkieldah láá Belmonte Piceno, Monsampietro Morico, Montelparo, Santa Vittoria in Matenano já Servigliano. Käldeeh. Monteleone di Fermo 
Montelparo. Montelparo lii kieldâ Italiast, Marche kuávlust. Montelparost ääsih 736 olmožid. Ton vijdodâh lii 21,63 km², já alodâh 588 m. Montelparo naaburkieldah láá Force, Monsampietro Morico, Montalto delle Marche, Monte Rinaldo, Montedinove, Monteleone di Fermo, Rotella já Santa Vittoria in Matenano. Uáinámušah. Montelparost lii puáris kuávdáš, mon pirrâ láá uđđâsuboh uásih. Tobbeen lii meiddei muvrâ, mii lii šiev oornigist vala onnáá peeivi. Käldeeh. Montelparo 
Montelupone. Montelupone lii kieldâ Italiast, Marche kuávlust. Monteluponest ääsih 3 477 olmožid. Ton vijdodâh lii 32,67 km², já alodâh 272 m. Montelupone naaburkieldah láá Macerata, Montecosaro, Morrovalle, Potenza Picena já Recanati. Käldeeh. Montelupone 
Montemarciano. Montemarciano lii kieldâ Italiast, Marche kuávlust. Montemarcianost ääsih 9 911 olmožid. Ton vijdodâh lii 22,31 km², já alodâh 92 m. Montemarciano naaburkieldah láá Chiaravalle, Falconara Marittima, Monte San Vito já Senigallia. Käldeeh. Montemarciano 
Montenegro. thumb Montenegro lii staatâ Euroopâst. 
Monterubbiano. Monterubbiano lii kieldâ Italiast, Marche kuávlust. Monterubbianost ääsih 2 141 olmožid. Ton vijdodâh lii 32,24 km², já alodâh 463 m. Monterubbiano naaburkieldah láá Fermo, Lapedona, Montefiore dell'Aso, Moresco, Petritoli já Ponzano di Fermo. Käldeeh. Monterubbiano 
Montottone. Montottone lii kieldâ Italiast, Marche kuávlust. Montottonest ääsih 888 olmožid. Ton vijdodâh lii 16,38 km², já alodâh 277 m. Montottone naaburkieldah láá Belmonte Piceno, Grottazzolina, Monsampietro Morico, Monte Giberto, Monte Rinaldo, Monte Vidon Combatte já Ortezzano. Käldeeh. Montottone 
Moottorkiälkká. Moottorkiälkká lii kepis já pyeri fiävru tälviv. Tot jotá pyereest ubbâsist. Tot lii jo-uv 2- tahtâsaš tai 4- tahtâsaš. Maailm vuosmuš moottorkiälkká valmâštui ive 1920. Moottorkiälháh kiävttojeh puásuipargoin. Ko moottorkiälháh láá muttum, te ulmuuh láá kevtiškuáttám taid tälviääigi ain eenâb. Moottorkiälhá puáhtá kevttiđ meid kepis muorâtäviriij jođettem várás. Taan tárkuttasân láá rievâh já kerriseh. 
Moresco. Moresco lii kieldâ Italiast, Marche kuávlust. Morescost ääsih 540 olmožid. Ton vijdodâh lii 6,35 km², já alodâh 405 m. Moresco naaburkieldah láá Lapedona, Montefiore dell'Aso já Monterubbiano. Käldeeh. Moresco 
Moroni. Moroni lii Komorij uáivikaavpug. Moroni Moroni 
Morro d'Alba. Morro d'Alba lii kieldâ Italiast, Marche kuávlust. Morro d'Albast ääsih 1 819 olmožid. Ton vijdodâh lii 19,46 km², já alodâh 199 m. Morro d'Alba naaburkieldah láá Belvedere Ostrense, Monte San Vito, San Marcello já Senigallia. Käldeeh. Morro d'Alba 
Morrovalle. Morrovalle lii kieldâ Italiast, Marche kuávlust. Morrovallest ääsih 10 035 olmožid. Ton vijdodâh lii 42,58 km², já alodâh 246 m. Morrovalle naaburkieldah láá Corridonia, Macerata, Monte San Giusto, Montecosaro, Montegranaro já Montelupone. Käldeeh. Morrovalle 
Mosambik. Mosambik lii staatâ Afrikâst. Ton uáivikaavpug lii Maputo. 
Moskova. Moskova () lii Ruošâ stuárráámus kaavpug já uáivikaavpug. Historjá. Moskova vuáđudui cuáŋuimáánu 4. peeivi 1147. 
Mosshâš. Mosshâš () lii siijdâš Aanaar kieldâst. Mosshâš 
Mount Everest. Mount Everest lii maailm alemus vääri. Mount Everest lii 8 844–8 850 meetter olluv. 
Muccia. Muccia lii kieldâ Italiast, Marche kuávlust. Mucciast ääsih 869 olmožid. Ton vijdodâh lii 25,91 km², já alodâh 454 m. Muccia naaburkieldah láá Camerino, Pieve Torina, Serravalle di Chienti já Valfornace. Käldeeh. Muccia 
Muddusjävri. Muddusjävri () lii jävri Aanaar kieldâst Aanaarjäävri viestârpeln. Muddusjäävri riddoost láá Rivdul já Siggávuonâ siijdah. Muddusjäävri vijđodâh lii 50,5 km2 já tot lii Pačvei čácáduv nubben stuárráámus jävri Aanaarjäävri maŋa. Muddusjävri finnee čääsis Kaamâsjuuvâst já Terstojuuvâst. Liävdooluohtâ ponneest jävri muttoo Kiäptuvein, mii mana Mätkijuuvâ peht Solojáávrán. Muddusjäävrist kávnoo čiččâm puurrâmkyelišlaaijâd. Toh láá šapšâ, kuávžur, rávdu, suávvil, vuásku, puško já njäähi. Jäävri tavenuorttii uásist Valburnjaargâst lii Helsig ollâopâttuv tutkâmkuávdáš. Käldeeh. Muddusjävri 
Muhos. Muhos lii kieldâ Suomâst, Tave-Tavepoođâeennâm eennâmkoddeest. Muhosist ääsih 8 948 olmožid, já ton vijdodâh lii 797,26 km², mast 13,52 km² lii čääci. Muhos naaburkieldah láá Liminka, Oulu, Siikalatva, Tyrnävä, Utajärvi já Vaala. Siijdah. Hyrkäs, Korivaara, Kurkiperä, Laaji, Laukka, Leppiniemi, Montta, Muhosperä, Mökkikylä, Petäikkö, Perukka, Ponkila, Päivärinne, Pälli, Rautionkylä, Rova, Sanginjoki, Soso, Suokylä, Tuppu, Tuuru já Lehtoselkä. Käldeeh. Muhos 
Multia. Multia lii kieldâ Suomâst, Koskâ-Suomâ eennâmkoddeest. Multiast ääsih 1 577 olmožid, já ton vijdodâh lii 765,63 km², mast 32,39 km² lii čääci. Multia naaburkieldah láá Keuruu, Petäjävesi, Saarijärvi, Uurainen já Ähtäri. Siijdah. Haarajärvi, Isojärvi, Karhila, Kirkkosijdâ, Kopola, Linna-Peurala, Nikaranperä, Pirttiperä, Sahrajärvi, Sinervämäki, Tarhapää, Vehkoo já Väätäiskylä. Käldeeh. Multia 
Muonio. Muonio () lii kieldâ Suomâst, Laapi eennâmkoddeest. Muoniost ääsih 2 296 olmožid, já ton vijdodâh lii 2 039,97 km², mast 133,97 km² lii čääci. Muonio naaburkieldah láá Iänudâh, Kittâl já Kolari. Käldeeh. Muonio 
Murmansk. Murmansk () lii kaavpug Ruošâst. 
Mustasaari. Mustasaari () lii kieldâ Suomâst, Tavepoođâeennâm eennâmkoddeest. Mustasaarist ääsih 19 475 olmožid, já ton vijdodâh lii 3 178,60 km², mast 2 329,47 km² lii čääci. Mustasaari naaburkieldah láá Laihia, Maalahti, Vaasa já Vöyri. Kieldâ lii kyevtikielâlâš. Siijdah. Anixor, Brändövik, Böle 1, Björköby, Helsingby, Iskmo, Jungsund, Karkkimala, Karperö, Kaukaluoto, Koivulahti, Koskö, Kuni, Martoinen, Miekka, Munsmo, Norra Vallgrund, Panike, Petsmo, Puntainen, Raippaluoto, Riimala, Runsor, Singsby, Sepänkylä, Sulva, Söderudden, Södra Vallgrund, Taurila, Tuovila, Tölby, Vassor, Veikkaala, Vikby, Voitila, Västerhankmo já Österhankmo. Käldeeh. Mustasaari 
Muurame. Muurame lii kieldâ Suomâst, Koskâ-Suomâ eennâmkoddeest. Muuramest ääsih 10 199 olmožid, já ton vijdodâh lii 194,05 km², mast 50,00 km² lii čääci. Muurame naaburkieldah láá Jyväskylä já Toivakka. Siijdah. Isolahti, Hautalanmäki, Jaakkola, Kinkomaa, Kotiranta-Paavalinvuori, Niittyaho, Pitkälä-Riihiniemi, Rajala, Rannankylä, Saarenkylä, Valkola-Rajahonka, Velkapohja, Verkkoniemi, Vihtalahti já Vuorenlahti. Käldeeh. Muurame 
Myanmar. thumb Myanmar ađai Burma lii staatâ Aasiast. Ton uáivikaavpug lii Naypyidaw. 
Mánudâš. Mánudâš jorá Eennâmpáálu pirrâ. Eennâmpáálust lii ohtâ máánu. 
Márjá-Liisá Olthuis. Márjá-Liisá Olthuis (š. porgemáánu 9. peeivi 1967, Pärttih, Aanaar, Suomâ) lii anarâš kielâtieđâldeijee já kielâtotkee. Márjá-Liisá lii vuossâmuš anarâš maister. Sun valmâštui filosofia maisterin Oulu ollâopâttuvâst njuhčâmáánu 25. peeivi 1992. Sun nágáttâlâi tuáhtárin ive 2007. Sun čaalij náguskirje anarâškielâ šlajânomâttâsâin, moh kieđâvušeh kuobbârijd, šaddoid já luudijd. Kirjáliih pargoh já tutkâmušah. Olthuis Olthuis Olthuis 
Mõisaküla. Historjá. Mõisakülast šoodâi kaavpug vyesimáánu 1. peeivi 1938. Käldeeh. Mõisaküla 
N. N lii läättinlâš puustavoornig 14. já anarâškielâ puustavoornig 19. puustav. 
N'Djamena. N'Djamena lii Tšad stuárráámus kaavpug já uáivikaavpug. N'Djamena N'Djamena 
Nairobi. Nairobi lii Kenia stuárráámus kaavpug já uáivikaavpug. Tobbeen ääsih suullân 4,7 miljovn olmožid. Historjá. Nairobin šoodâi 1899 Uganda ryevdirađe uáivikuávdáš. Ton ryevdirađe tárguttâssân lâi ovtâstittiđ Nuorttâ-Afrik eres maailmân. Ko rotto levânij Nairobi ässeid, te ulmuuh poldii ubâ Nairobi kaavpug 1900-lovvoost. Tot huksejui uđđâsist. Britannia haldâšuumeest Nairobi aalgij šoddâđ, já aalmugstuárrum juátkoo vala-uv. Käldeeh. Nairobi Nairobi 
Namibia. Namibia teikâ Namibia täsiväldi lii staatâ Afrikâst. Ton uáivikaavpug lii Windhoek. 
Napoli. Napoli lii kaavpug Italiast, Campania kuávlust. Napolist ääsih 962 606 olmožid. Ton vijdodâh lii 119,02 km², já alodâh 17 m. Napoli naaburkieldah láá Arzano, Casandrino, Casavatore, Casoria, Cercola, Marano di Napoli, Melito di Napoli, Mugnano di Napoli, Portici, Pozzuoli, Quarto, San Giorgio a Cremano, San Sebastiano al Vesuvio já Volla. Käldeeh. Napoli Napoli 
Nasaret. Käldeeh. Nasaret 
Nauru. thumb Nauru lii mikrostaatâ Oseaniast. Naurust ij virgálávt lah uáivikaavpug, mutâ ton stuárráámus aassâmkuávdáš lii Yaren, kost lii meid tom haldâttâs. Naurust ij lah ohtâgin kaavpug. 
Nebraska. Nebraska lii Ovtâstumstaatâi uásistaatâ. Ton uáivikaavpug lii Lincoln já stuárráámus kaavpug Omaha. Nebraska uásistaatâst ääsih ohtsis 1 952 570 olmožid (2020). 
Nepal. thumb Nepal lii staatâ Aasiast. Ton uáivikaavpug lii Kathmandu. 
Neptunus. Neptunus lii plaaneet. Tot lii piäiváškode káávcád já olgomus plaaneet. Tot lii niäljádin stuárráámus planetijn čođâmittoos tááhust. Neptunus lii váhá stuárráábiššááš ko ton jyemehâšplaaneet Uranus. Neptunus jorá Piäiváá pirrâ ohtii 164,8 ivveest. Nommâ lii adelum roomalii merâimmeel mield. Neptunus täsnitieđâlâš symbol lii ♆. Neptunus lii áinoo plaaneet piäiváškoddeest, mii kavnui matematiiklâš rekinistmáin ige aiccâmáin. Ranskalâš täsnitiettee Alexist Bouvard ooinij, et Uranus juurâi komálávt. Talle jurdâččui, et ferttee leđe mottoom kavnâhánnáá plaaneet, mii vaaigut Uranus liihâdmân. Kavnâhánnáá plaaneet saje uccui matematiiklávt, já tot huámášui meid teleskoppáin. Maŋeláá meiddei ton stuárráb máánu, Triton, kavnui. Neptunus máánuh. Neptunus 
Nevada. Nevada lii Ovtâstumstaatâi uásistaatâ. Ton uáivikaavpug lii Carson City. Stuárráámus kaavpug lii Las Vegas. Nevada uásistaatâst ääsih ohtsis 3 139 658 olmožid. 
New Hampshire. New Hampshire lii Ovtâstumstaatâi uásistaatâ. Ton uáivikaavpug lii Concord já stuárráámus kaavpug Manchester. New Hampshire uásistaatâst ääsih ohtsis suulân 1,4 miljovn olmožid (2020). Käldeeh. New Hampshire 
New Jersey. New Jersey lii Ovtâstumstaatâi uásistaatâ. Ton uáivikaavpug lii Trenton já stuárráámus kaavpug Newark. New Jersey uásistaatâst ääsih ohtsis suulân 8,9 miljovn olmožid (2020). Käldeeh. New Jersey 
New Mexico. New Mexico lii Ovtâstumstaatâi uásistaatâ. Ton uáivikaavpug lii Santa Fe já stuárráámus kaavpug Albuquerque. New Mexico uásistaatâst ääsih ohtsis suulân 2 miljovn olmožid (2020). Käldeeh. New Mexico 
New Orleans. New Orleans lii kaavpug Louisiana uásistaatâst Ovtâstumstaatâin. New Orleansist ääsih ohtsis suulân 390 000 olmožid já tot lii-uv Louisiana stuárráámus kaavpug. New Orleans kočodeh távjá Ovtâstumstaatâi puoh áinoošlajâsumos kaavpugin. Eennâmtiätu. New Orleans lii Mississippijuuvâ riddoost, juuvâ njálmáduvvâst, maadânuorttii Louisianast. Kaavpug lii suulân 169 km tavas Meksikoluovtâst. Hurriganeh. Hurrigaan Katrina já ton maŋasiih tulveh tuššâdij ennuv New Orleansist ive 2005. Historjá. New Orleans vuáđudui ive 1718 ranskalij tooimâst. Ton nommâ puátá Ranska tallaš staatâváldualmast, Philippe d'Orléansist. Ranskaliih monâttii New Orleans espanjalijd ive 1763, mutâ ožžuu tom maassâd ive 1801. Kulttuur. New Orleans tobdeh eromâšávt jazz-musijkkárijn tego Louis Armstrongist. Tobbeen lii meid karnevaalpaje, mii čokkeluvá pegâlmâs jyehi-ivvááš Mardi Gras-karnevaalin. Käldeeh. New Orleans 
New York. thumb New York uásistaatâ kárttá, moos New York City merkkejum New York teikkâ New York City (virgálávt "City of New York", uánádâs "NYC") lii kaavpug New York uásistaatâst Ovtâstumstaatâin. Tot lii New York uásistaatâ já ubâ Ovtâstumstaatâi stuárráámus kaavpug. Tobbeen ääsih ohtsis suulân 8,3 miljovn olmožid. Käldeeh. New York 
New York (uásistaatâ). New York lii Ovtâstumstaatâi uásistaatâ. Ton uáivikaavpug lii Albany já stuárráámus kaavpug New York City. New York uásistaatâst ääsih ohtsis suulân 19,4 miljovn olmožid (2020). Tot lii Ovtâstumstaatâi niäljádin stuárráámus uásistaatâ ässeelovo mield. Käldeeh. New York (uásistaatâ) 
Niamey. Niamey lii Niger stuárráámus kaavpug já uáivikaavpug. Niamey Niamey 
Nicaragua. thumb Nicaragua lii staatâ Koskâ-Amerikâst. Ton uáivikaavpug lii Managua. 
Niger. Niger lii staatâ Afrikâst. Ton uáivikaavpug lii Niamey. 
Nigeria. Nigeria littotäsiväldi (, hausan "Jamhuriyar Taraiyar Najeriya", igbon "Ọ̀hàńjíkọ̀ Ọ̀hànézè Naìjíríyà", joruban "Orílẹ̀-èdè Olšmìniira Àpapọ̀ Nàìjíríà") ađai Nigeria lii staatâ Afrikâst. Ton uáivikaavpug lii Abuja. 
Nijttomarikielâ. Nijttomarikielâ lii suomâ-ugrâlâš kielâ. Kielâsosiologlâš tile. Nijttomarikielâst láá 365 316 sárnod Ruošâ ive 2010 viehâdâgreekkig mield. Fonetiik. Nijttomarikielâst láá käävci vokalid. Ton lasseen ryeššilijn lovnâsaanijn puáhtá leđe vala ohtâ vookaal. Nijttomarikielâst láá 19 konsonantid, ryeššilijn saanijn puáhtá leđe váhá eenâb. 
Nils-Aslak Valkeapää. Nils-Aslak Valkeapää teikkâ Áillohaš () lâi sämmilâš taaidâr, tivtâsteijee já jyeigee. Käldeeh. Valkeapää Valkeapää Valkeapää 
Nils Gaup. Nils Gaup (š. cuáŋuimáánu 12. peeivi 1955, Kuovdâkiäinu, Taažâ) lii taažâsämmilâš elleekovestivrejeijee já čaittâleijee. Suu tobdeh pyeremustáá stivrejeijen elleekuuvijn Ofelaš (1987), Hodet over vannet (1993) já Kautokeino-opprøret (2008). Ofelaš lâi maailm vuosmuš kuhes sämmilâš já sämikielâlâš elleekove. Käldeeh. Gaup Gaup Gaup 
Nivala. Nivala lii kaavpug Suomâst, Tave-Tavepoođâeennâm eennâmkoddeest. Nivalast ääsih 10 607 olmožid, já ton vijdodâh lii 536,87 km², mast 8,99 km² lii čääci. Nivala naaburkieldah láá Haapajärvi, Haapavesi, Sievi já Ylivieska. Historjá. Nivala vuáđudui ive 1867, já tast šoodâi kaavpug ive 1992. Siijdah. Haapajärvenkylä, Järvikylä, Karvoskylä, Maliskylä, Nivala markkân, Pahkalankylä (Pahkakylä), Sarjankylä já Välikylä. Käldeeh. Nivala Nivala 
Njellim. Njellim (nuorttâlâškielân "Njeäʹllem" já suomâkielân "Nellim" teikâ "Nellimö") lii siijdâš Aanaar kieldâst. Ruošâ rääji alda orroo Njellim lii mielâkiddiivâš, tastko tot lii kuulmâ kulttuur kuáhtámsaje. Tobbeen kuáhtájeh syemmilâš, anarâš já nuorttâlâš kulttuureh. Njellim 
Njiävđám. Njiävđám (, já) lii siijdâš Aanaar kieldâst. Njiävđám 
Njuhčâmáánu. Njuhčâmáánu lii ive kuálmád mánuppaje. Njuhčâmáánust láá 31 peivid. Tot lii finnim noomâs eskin Anarâš-kalenderân. Eidu taan máánust njuuvčah mäccih Sáámán. Taan máánust lii kevttum meid suomâkiel lovnânomâttâs "maalismáánu". 
Njäähi. Njäähi ("Lota lota") lii kyelišlaajâ, mii kulá torskekuolij laahkon. 
Nokia. Nokia lii kaavpug Suomâst, Pirkanmaa eennâmkoddeest. Nokiast ääsih 34 009 olmožid, já ton vijdodâh lii 347,82 km², mast 59,55 km² lii čääci. Nokia naaburkieldah láá Hämeenkyrö, Pirkkala, Sastamala, Tampere, Vesilahti já Ylöjärvi. Historjá. Nokia vuáđudui ive 1922, já tast šoodâi kaavpug ive 1977. Siijdah. Aaroninkorpi, Alhoniitty, Alisen alue, Haavisto, Harjuniitty, Hasselbacka, Ilkan alue, Kankaantaka, Kaupunginosia, Keho, Keskinen, Ketolanmäki, Koskenmäki, Kulovesi, Lähdekorpi, Lähdeniitty, Lauttala, Lehtimäki, Linnavuori, Maatiala, Myllyhaka, Pinsiö, Pitkäniemi, Sarkola, Sarpatti, Siuro, Sorva, Suoniemi, Taivalkunta, Taka-Lauttala, Tervasuo, Tottijärvi, Tyrkkölä, Välimaa, Vihola, Vihola Käldeeh. Nokia Nokia 
Nooveel. Nooveel lii čaabâkirjálâš proosamaainâs, mii muštâl mottoom tábáhtume uánihávt. Novellist iä laavii leđe ennuv persovneh, já tábáhtume lii räijejum. Klassisii miäruštâllâm mield nooveel puáhtá luhâliđ ovttáin čokkáámáin. Anarâškiel novelleh láá čallum mottoom verd. Novelleh láá šoddâm tondiet, ko čaabâkirjáliih teevstah iä lah ennuv, já taid lii jotelub čäälliđ ko romanijd. Anarâškielân lii almostum ohtâ nooveelčuágáldâh: "Kyelisieidi maccâm já eres novelleh" (Anarâškielâ servi, 2005). Anarâš novelleh láá almostum Anarâš-loostâst, Tejâblogist já Čyeti čälled -blogist. Anarâškielâ Tuhháát sijđod nuorâikirjálâšvuotâ -proojeekt ääigi meiddei nuorah láá jurgâlâm novellijd anarâškielân. Iänááš novelleh láá jurgâlum suomâkielâst; motomeh meid eŋgâlâskielâst. 
Norilsk. Norilsk () lii kaavpug Ruošâst. Ässeeloho. Ive 2010 Norilskist assii 175 365 olmožid. 
Nouakchott. Nouakchott (, berberkielân "Nwakcoṭ", algâaalgâst suorgiittum berberkielâ säänist Nawākšūṭ, mii meerhâš "piegâi saje") lii Mauritania uáivikaavpug. Nouakchott Nouakchott 
Novosibirsk. Novosibirsk () lii kaavpug Ruošâst. Historjá. Novosibirsk vuáđudui ive 1893, já tast šoodâi kaavpug ive 1903. 
Numana. Numana lii kieldâ Italiast, Marche kuávlust. Numanast ääsih 3 787 olmožid. Ton vijdodâh lii 10,94 km², já alodâh 96 m. Numana naaburkieldah láá Castelfidardo, Porto Recanati já Sirolo. Käldeeh. Numana 
Nuorttâ-Afrik. Nuorttâ-Afrik. Tevkis ruánáá kuávluh rekinistoo ain Nuorttâ-Afrik uássin, kuovgis ruánáá kuávluh motomin. Nuorttâ-Afrik lii kuávlu Afrikâst. Tot uulât Ruopsismeerâ maadâuásist orroo staatâin ain Mosambik já Madagaskar räi. OA juáhám mield Nuorttâ-Afrikân kullojeh čuávuvááh staatah já kuávluh: Burundi, Djibouti, Eritrea, Etiopia, Kenia, Komoreh, Maadâ-Sudan, Madagaskar, Malawi, Mauritius, Mayotte, Mosambik, Réunion, Ruanda, Sambia, Seychelleh, Somalia, Tansania, Uganda já Zimbabwe. 
Nuorttâ-Timor. thumb Nuorttâ-Timor lii staatâ Aasiast. Ton uáivikaavpug lii Dili. Nuorttâ-Timorist lii tuše ohtâ räjiránnjá: Indonesia. 
Nuorttâlâškielâ. Nuorttâlâškielâ lii sämikielâ. Ton aldemuš suhâkielâ lii anarâškielâ. 
Nuorttâriijkâ. thumb Nuorttâriijkâ lii staatâ Euroopâst. 
Nurmes. Nurmes lii kaavpug Suomâst, Tave-Kärjil eennâmkoddeest. Nurmesist ääsih 9 522 olmožid, já ton vijdodâh lii 1 854,78 km², mast 253,74 km² lii čääci. Nurmes naaburkieldah láá Juuka, Lieksa, Kuhmo, Sotkamo já Rautavaara. Historjá. Nurmes vuáđudui ive 1810, já tast šoodâi kaavpug ive 1973. Siijdah. Höljäkkä, Jokikylä, Jänislehto, Kuikka, Kuohatti, Kynsiniemi, Lipinlahti, Mujejärvi, Nurmes, Palojärvi, Petäiskylä, Porosaari, Salmi (Salmenkylä), Saramo, Savikylä, Särkivaara, Ylikylä, Kuokanvaara, Kohtavaara, Egyptinkorpi já Tolkee. Käldeeh. Nurmes Nurmes 
Nuuk. Nuuk lii Ruánááeennâm uáivikaavpug já stuárráámus kaavpug. 
Närpiö. Närpiö () lii kaavpug Suomâst, Tavepoođâeennâm eennâmkoddeest. Närpiöst ääsih 9 540 olmožid, já ton vijdodâh lii 2 334,14 km², mast 1 356,43 km² lii čääci. Närpiö naaburkieldah láá Kaskinen, Korsnäs, Maalahti, Kristiinankaupunki, Kurikka já Teuva. Kaavpug lii kyevtikielâlâš. Historjá. Närpiö vuáđudui ive 1867, já tast šoodâi kaavpug ive 1993. Siijdah. Yttermark, Bäckby, Böle, Finby, Gottböle, Kalax, Kaldnäs, Karila (Karlå), Klaresund, Knåpnäs, Kåtnäs, Norrnäs, Nämpnäs (algâaalgâst Niemenpää), Näsby, Pielahti (Pjelax), Pirttikylä (Pörtom), Rangsby, Ståbacka, Tervalahti (Tjärlax), Träskböle já Ylimarkku (Övermark). Käldeeh. Närpiö Närpiö 
O. L lii läättinlâš puustavoornig 15. já anarâškielâ puustavoornig 21. puustav. 
Offagna. Offagna lii kieldâ Italiast, Marche kuávlust. Offagnast ääsih 2 033 olmožid. Ton vijdodâh lii 10,63 km², já alodâh 306 m. Offagna naaburkieldah láá Ancona, Osimo já Polverigi. Käldeeh. Offagna 
Ohio. Ohio lii Ovtâstumstaatâi uásistaatâ. Ton uáivikaavpug lii Columbus. 
Oklahoma. Oklahoma lii Ovtâstumstaatâi uásistaatâ. Ton uáivikaavpug lii Oklahoma City. 
Oman. thumb Oman lii staatâ Aasiast. Ton uáivikaavpug lii Masqat. 
Omsk. Omsk () lii kaavpug Ruošâst. 
Once Upon a Time in Hollywood. Once Upon A Time in Hollywood logo Once Upon a Time in Hollywood lii ive 2019 puáttám draamakomediaelleekove, mon lii čáállám já stivrim Quentin Tarantino. Tot sajaduvá ive 1969 Los Angelesin. Juonâ. Hollywood čaittâleijee Rick Dalton pala ete suu karrieer lii lappâd. Sun já suu sajasâščaittâleijee Cliff Booth irâttává vala miänástuđ já finniđ pegâlmâsvuođâ ive 1969 Hollywoodist. Vuástáväldim. Rotten Tomatoes -sijđo 529 árvustâlmist 85% lijjii miättáseh. Metacritic-siijđost tot finnij 83 čuággád čyeđeest. 
Ordino. Ordino lii kieldâ Andorrast. Ordinost ääsih 4 942 olmožid. Ton vijdodâh lii 90 km², já alodâh 1 298 m. Käldeeh. Ordino 
Oregon. Oregon lii Ovtâstumstaatâi uásistaatâ. Ton uáivikaavpug lii Salem. 
Orimattila. Orimattila lii kaavpug Suomâst, Päijät-Häme eennâmkoddeest. Orimattilast ääsih 15 992 olmožid, já ton vijdodâh lii 814,01 km², mast 28,83 km² lii čääci. Orimattila naaburkieldah láá Hollola, Iitti, Kärkölä, Lahti, Lapinjärvi, Myrskylä, Mäntsälä já Pukkila. Historjá. Orimattila vuáđudui ive 1865, já tast šoodâi kaavpug ive 1992. Käldeeh. Orimattila Orimattila 
Orjâlâškielâ. Orjâlâškielâ taihe pajekielâ lii sämikielâ. Kieldimverbâ. Indikativ, konditional já potential 
Ortezzano. Ortezzano lii kieldâ Italiast, Marche kuávlust. Ortezzanost ääsih 749 olmožid. Ton vijdodâh lii 7,08 km², já alodâh 301 m. Ortezzano naaburkieldah láá Carassai, Montalto delle Marche, Monte Rinaldo, Monte Vidon Combatte já Montottone. Käldeeh. Ortezzano 
Oseania staatah. • border Papua Uđđâ-Guinea • border Uđđâ Seeland Epijiečânâs kuávluh. • border Amerik Samoa • border Ashmore- já Cartiersuolluuh • border Johnston aatool • border Kingman kárgu • border Kooraalmeerâ suollui territorio • border Palmyra aatool • border Ranska Polynesia • border Wallis já Futuna Oseania staatah 
Osimo. Osimo lii kaavpug Italiast, Marche kuávlust. Osimost ääsih 35 105 olmožid. Ton vijdodâh lii 106,74 km², já alodâh 265 m. Osimo naaburkieldah láá Ancona, Camerano, Castelfidardo, Filottrano, Montefano, Offagna, Polverigi, Recanati já Santa Maria Nuova. Käldeeh. Osimo Osimo 
Oslo. Oslo lii Taažâ stuárráámus kaavpug já uáivikaavpug. Osloost ääsih 693 494 olmožid, já ton vijdodâh lii 454,12 km², mast 27,72 km² lii čääci. Käldeeh. Oslo Oslo 
Ostra. Ostra lii kaavpug Italiast, Marche kuávlust. Ostrast ääsih 6 535 olmožid. Ton vijdodâh lii 47,25 km², já alodâh 188 m. Ostra naaburkieldah láá Belvedere Ostrense, Corinaldo, Montecarotto, Ostra Vetere, Senigallia já Trecastelli. Historjá. Ostrast šoodâi kaavpug ive 1790. Käldeeh. Ostra Ostra 
Ostra Vetere. Ostra Vetere lii kieldâ Italiast, Marche kuávlust. Ostra Veterest ääsih 3 182 olmožid. Ton vijdodâh lii 30,02 km², já alodâh 250 m. Ostra Vetere naaburkieldah láá Barbara, Castelleone di Suasa, Corinaldo, Montecarotto, Ostra já Serra de' Conti. Käldeeh. Ostra Vetere 
Ouagadougou. Ouagadougou lii Burkina Faso uáivikaavpug. Ouagadougou lii ranskakielâ čäällimvuovvijn čallum ton algâalgâlii noomâst "Wogodogo", mii lii morekielâ já meerhâš "kost ulmuuh finnejeh kunnee já kunnijâttem" teikkâ "puáđi kunnijâttiđ mii". Käldeeh. Ouagadougou Ouagadougou 
Ouidah. Ouidah teikkâ Whydah (yoruban "Xwéda";;) lii kaavpug Beninist. Ouidah 
Oulainen. Oulainen lii kaavpug Suomâst, Tave-Tavepoođâeennâm eennâmkoddeest. Oulaisijn ääsih 7 283 olmožid, já ton vijdodâh lii 597,54 km², mast 9,74 km² lii čääci. Oulaisij naaburkieldah láá Alavieska, Haapavesi, Merijärvi, Pyhäjoki, Raahe já Ylivieska. Historjá. Oulainen vuáđudui ive 1865, já tast šoodâi kaavpug ive 1977. Siijdah. Kilpua, Lehtopää, Matkaniva, Petäjäskoski, Piipsjärvi já Honkaranta. Käldeeh. Oulainen Oulainen 
Oulu. Oulu () lii kaavpug Suomâst, Tave-Tavepoođâeennâm eennâmkoddeest. Oulust ääsih 205 750 olmožid, já ton vijdodâh lii 3 817,54 km², mast 845,58 km² lii čääci. Oulu naaburkieldah láá Hailuoto, Ii, Kempele, Liminka, Lumijoki, Muhos, Pudasjärvi, Tyrnävä já Utajärvi. Käldeeh. Oulu Oulu 
Outokumpu. Outokumpu lii kaavpug Suomâst, Tave-Kärjil eennâmkoddeest. Outokumpust ääsih 6 586 olmožid, já ton vijdodâh lii 584,06 km², mast 138,24 km² lii čääci. Outokumpu naaburkieldah láá Heinävesi, Kaavi, Liperi, Polvijärvi já Tuusniemi. Historjá. Outokumpu vuáđudui ive 1865, já tast šoodâi kaavpug ive 1977. Siijdah. Alavi (Alavi-Suvisranta-Herneaho), Harmaasalo, Kuusjärvi, Paloranta, Rikkaranta-Lähtevä-Kuminvaara, Sysmä-Sätös, Törisevä já Viuruniemi. Käldeeh. Outokumpu Outokumpu 
Ovdâskoddepiäládâh. Ovdâskoddepiäládâh lii piäládâh, mii lii merkkejum piäládâhregisterân já mast lii aainâs-uv ohtâ aalmugovdâsteijee ovdâskoddeest. 
Ovtâstum arabiemiirikodeh. thumb Ovtâstum arabiemiirikodeh láá staatâ Aasiast. Toi uáivikaavpug lii Abu Dhabi já stuárráámus kaavpug Dubai. Ovtâstum arabiemiirikodeh 
Ovtâstum kunâgâskodde. thumb Stuorrâ-Britannia já Tave-Irland ovtâstum kunâgâskodde () ađai Ovtâstum kunâgâskodde lii staatâ Euroopâst. Eŋland, Wales, Skotland já Tave-Irland láá Ovtâstum kunâgâskode uásikuávluh. Ovtâstum kunâgâskode uáivikaavpug já stuárráámus kaavpug lii Lontoo. Ovtâstum kunâgâskodde 
Ovtâstumstaatah. Amerik ovtâstumstaatah (, uán. "USA") teikkâ Ovtâstumstaatah () láá vuáđulavâlâš littostaatâ iänááš Tave-Amerik-nannaam koskâuásist. Ovtâstumstaatâin láá 50 uásistaatâd. Toi lasseen Ovtâstumstaatâin láá Columbia littopirrâdâh () já territorioh Karibia- já Kuálhismeerâst. Ässeelovo peeleest Ovtâstumstaatah láá maailm kuálmádin stuárráámus eennâm. Ovtâstumstaatâi uáivikaavpug lii Washington, D.C.. Kielah. Ovtâstumstaatâin ij lah virgálâš kielâ teikkâ aalmuglâškielâ, mut amerikeŋgâlâskielâ kiävttoo "de facto" -kiellân. Ton sajan jyehi uásistaatâ uážžu meridiđ jieijâs virgálâš kielâ teikkâ kielâid. Koskâttuvvâi amerikliih savâstâleh eŋgâlâskielâst virgálâžžân kiellân, mut maaŋgâs vyestilist jurduu täst. 
P. P lii läättinlâš puustavoornig 16. já anarâškielâ puustavoornig 22. puustav. 
P. D. James. P. D. James () lâi eŋlandlâš kirječällee. Suu ubâ nommâ lâi Phyllis Dorothy James, já näimilito čuolmâdim maŋa ive 1941 Phyllis Dorothy White, mutâ suu kirjeh almostuvvii noomáin P. D. James. Sun čaalij ohtsis kyehtlov kirjed. Kirjeh. James James James 
Padasjoki. Padasjoki lii kieldâ Suomâst, Päijät-Häme eennâmkoddeest. Padasjokist ääsih 2 868 olmožid, já ton vijdodâh lii 729,85 km², mast 206,73 km² lii čääci. Padasjoki naaburkieldah láá Asikkala, Hämeenlinna, Kangasala, Kuhmoinen, Pälkäne já Sysmä. Käldeeh. Padasjoki 
Pajetuárnus. Pajetuárnus (, já) lii kieldâ Suomâst, Laapi eennâmkoddeest. Pajetuárnusist ääsih 3 905 olmožid, já ton vijdodâh lii 2 212,47 km², mast 184,43 km² lii čääci. Pajetuárnus naaburkieldah láá Pello, Ruávinjargâ, Tervola já Tuárnus Siijdah. Aavasaksa, Ainiovaara, Aittamaa, Alkkula (markkân), Alposjärvi, Armassaari (Paloistenkylä), Etelä-Portimojärvi, Haarasaajo, Hyllykylä, Jolanki, Kainuunkylä (Helsinginkylä), Kaitajärvi, Kantomaanpää, Kapusta, Kaulinranta, Kivijärvi, Kivilompolo, Koivistonpää, Kopanmäki, Kuivakangas, Kuuroskoski, Lohijärvi, Meltosjärvi, Mellakoski, Mellajärvi, Nuotioranta, Närkki, Pessalompolo, Pekanpää, Portimojärvi, Raanujärvi, Ratasvuoma, Sompanen, Suutarinmäki, Taloniemi, Taroniemi, Tengeliö, Tolppi, Törmäsjärvi, Vietonen, Välikylä já Väystäjä. Käldeeh. Pajetuárnus 
Pakistan. thumb Pakistan lii staatâ Aasiast. Ton uáivikaavpug lii Islamabad. 
Palau. thumb Palau lii staatâ Oseaniast. Ton uáivikaavpug lii Ngerulmud. 
Palermo. Palermo lii kaavpug Italiast, Sisilia kuávlust. Palermost ääsih 658 123 olmožid. Ton vijdodâh lii 160,59 km², já alodâh 14 m. Palermo naaburkieldah láá Altofonte, Belmonte Mezzagno, Ficarazzi, Isola delle Femmine, Misilmeri, Monreale, Torretta já Villabate. Käldeeh. Palermo Palermo 
Paltamo. Paltamo lii kieldâ Suomâst, Kainuu eennâmkoddeest. Paltamost ääsih 3 269 olmožid, já ton vijdodâh lii 1 139,11 km², mast 220,87 km² lii čääci. Paltamo naaburkieldah láá Kaajaan, Puolanka, Ristijärvi, Sotkamo já Vaala. Käldeeh. Paltamo 
Panama. thumb Panama lii staatâ Koskâ-Amerikâst. Ton uáivikaavpug lii Panamá. 
Pandemia. Maht koronavirus leevvân teikâ ij leevvân Pandemia (tovláá kreikakielâ sanijgijn πᾶν "pan" "puoh" já δῆμος "demos" "ulmuuh") lii epidemia mii lii levânâm maŋgáid nanamáid teikkâ maailmvijđosávt. Pandemiah láá lamaš ovdâmerkkân koskâääigi čapis sorme, 1800- já 1900-lovoin čiččâm pandemiad tovâttâm kolera já ivij 1918–1919 espanjatavdâ. Uđđâsumos pandemia lii kiđđuv 2020 maailmvijđosávt levânâm koronapandemia COVID-19. 
Papua Uđđâ-Guinea. thumb Papua Uđđâ-Guinea lii staatâ Oseaniast. Ton uáivikaavpug lii Port Moresby. Papua Uđđâ-Guinea 
Paraguay. thumb Paraguay lii staatâ Maadâ-Amerikâst. Ton uáivikaavpug lii Asuncišn. 
Pariisi. Pariisi lii Ranska stuárráámus kaavpug já uáivikaavpug. Käldeeh. Pariisi Pariisi 
Parkano. Parkano lii kaavpug Suomâst, Pirkanmaa eennâmkoddeest. Parkanost ääsih 6 388 olmožid, já ton vijdodâh lii 909,67 km², mast 56,74 km² lii čääci. Parkano naaburkieldah láá Ikaalinen, Jämijärvi, Kankaanpää, Karvia, Kihniö, Kurikka já Ylöjärvi. Historjá. Parkano vuáđudui ive 1867, já tast šoodâi kaavpug ive 1977. Siijdah. Alaskylä, Aurejärvi, Jaakkolankylä, Jokiharju, Kairokoski, Kirjaskylä, Kovesjoki, Kuivasjärvi, Lamminkoski, Lapinneva, Linnankylä, Raivala, Sydänmaa, Vahojärvi, Viitalankylä, Vuorijärvi já Yliskylä. Käldeeh. Parkano Parkano 
Pasepeivi. Pasepeivi lii ohopeivi mii lii lávurduv já vuossaargâ kooskâst. Ovdil ive 1973 pasepeivi lâi oho vuossâmuš peivi mutâ tááláá ääigi almugijkoskâsii standard ISO 8601 mieldi tot lii oho čiččâd já majemuš peivi. Kuittâg motomeh staatah aneh vala-uv pasepeeivi oho vuossâmuš peivin. 
Patrik Bye. Bye Bye 
Paul Calderon. Paul Calderon (šoddâm 1959, Puerto Rico) lii ameriklâš čaittâleijee, kiäm tobdeh pyeremustáá elleekuuvijn "Four Rooms" (1995), "Pulp Fiction" (1994) já "King of New York" (1990). Suu kálgu lii Catherine E Salsich (vihkâm 1986). Sunnust lává kyehti päärni. Käldeeh. Calderon Calderon 
Pedaso. Pedaso lii kieldâ Italiast, Marche kuávlust. Pedasost ääsih 2 833 olmožid. Ton vijdodâh lii 3,85 km², já alodâh 4 m. Pedaso naaburkieldah láá Altidona já Campofilone. Käldeeh. Pedaso 
Pedersöre kieldâ. Pedersöre kieldâ (já) lii kieldâ Suomâst, Tavepoođâeennâm eennâmkoddeest. Pedersöre kieldâst ääsih 11 157 olmožid, já ton vijdodâh lii 826,05 km², mast 31,79 km² lii čääci. Pedersöre kieldâ naaburkieldah láá Evijärvi, Kauhava, Kruunupyy, Luoto, Pietarsaari já Uusikaarlepyy. Kieldâ lii kyevtikielâlâš. Siijdah. Ala-Purmo (Nederpurmo), Ala-Ähtävä (Ytteresse), Edsevö, Forsby, Hietasalmi (Sandsund), Karby, Katteri (Katternö), Kirkonkylä (Kyrkoby), Kolppi (Kållby), Leppälaksi (Lepplax), Lehtisalo (Lövö), Purokylä (Bäckby), Pännäinen (Bennäs), Salonkylä (Lappfors), Sundby, Västersund, Yli-Purmo (Överpurmo), Yli-Ähtävä (Överesse) já Östensö. Käldeeh. Pedersöre kieldâ 
Peeivitäsideijee Guinea. Peeivitäsideijee Guinea täsiväldi (,) ađai Peeivitäsideijee Guinea lii staatâ Afrikâst. Ton tááláš uáivikaavpug lii Malabo, mutâ toh láá huksiimin uđđâ uáivikaavpug Ciudad de la Paz. Käldeeh. Peeivitäsideijee Guinea 
Pelkosnjargâ. Pelkosnjargâ () lii kieldâ Suomâst, Laapi eennâmkoddeest. Pelkosnjaargâst ääsih 947 olmožid, já ton vijdodâh lii 1 881,54 km², mast 45,40 km² lii čääci. Pelkosnjaargâ naaburkieldah láá Kiemâjävri, Kyelijävri, Ruávinjargâ, Suáđigil já Suovâkuoškâ. Eennâmtiätu. Kieldâst láá ohtsis 171 jävrid, main stuárráámuuh láá Pyhäjärvi, Säynäjäjärvi já Tuormusjärvi. Siijdah. Aapajärvi, Arvospuoli, Kairala, Kiemunkivaara, Luiro, Moitaselkä, Pelkosnjargâ, Pyhäjärvi, Saunavaara já Suvanto. Käldeeh. Pelkosnjargâ 
Pello. Pello lii kieldâ Suomâst, Laapi eennâmkoddeest. Pellost ääsih 3 330 olmožid, já ton vijdodâh lii 1 864,66 km², mast 126,02 km² lii čääci. Pello naaburkieldah láá Kolari, Pajetuárnus já Ruávinjargâ. Käldeeh. Pello 
Penna San Giovanni. Penna San Giovanni lii kieldâ Italiast, Marche kuávlust. Penna San Giovannist ääsih 1 011 olmožid. Ton vijdodâh lii 28,08 km², já alodâh 630 m. Penna San Giovanni naaburkieldah láá Amandola, Falerone, Gualdo, Monte San Martino, Sant'Angelo in Pontano já Servigliano. Käldeeh. Penna San Giovanni 
Pennsylvania. Pennsylvania lii Ovtâstumstaatâi uásistaatâ. Ton uáivikaavpug lii Harrisburg já stuárráámus kaavpug Philadelphia. Pennsylvania uásistaatâst ääsih ohtsis suulân 12,8 miljovn olmožid (2020). 
Penza. Penza () lii kaavpug Ruošâst. 
Perho. Perho lii kieldâ Suomâst, Koska-Tavepoođâeennâm eennâmkoddeest. Perhost ääsih 2 726 olmožid, já ton vijdodâh lii 775,19 km², mast 27,32 km² lii čääci. Perho naaburkieldah láá Alajärvi, Halsua, Kinnula, Kivijärvi, Kyyjärvi, Lestijärvi, Veteli já Vimpeli. Siijdah. Alajoki, Haukka, Humalajoki, Jänkä, Kivelä, Kivikangas, Kellokoski, Kokkoneva, Korkiakangas, Korpela, Liukko, Mehtä-Poranen, Mustamaa, Mäkelä, Mökälä, Möttönen, Oksakoski, Peltokangas, Perho markkân, Salamajärvi já Taipale. Käldeeh. Perho 
Peru. thumb Peru lii staatâ Maadâ-Amerikâst. Ton uáivikaavpug lii Lima. 
Pesaro já Urbino eennâmkode kieldah. Pesaro já Urbino eennâmkoddeest láá 52 kieldâd. Käldeeh. * 
Peter Greene. Peter Greene (š. roovvâdmáánu 8. peeivi 1965, Montclair, New Jersey, Ovtâstumstaatah) lii ovtâstumstaatâlâš čaittâleijee. Suu vuosmuuh elleekove- já televisioroolah lijjii 1990-loho aalgâst. Sun lii lamaš ovdâmerkkân elleekuuvijn The Mask (1994), Pulp Fiction (1994) já The Usual Suspects (1995). Maŋgii sun čaittâl mottoomlágán skeelmâ teikâ rikolii. Käldeeh. Greene Greene 
Petriolo. Petriolo lii kieldâ Italiast, Marche kuávlust. Petriolost ääsih 1 885 olmožid. Ton vijdodâh lii 15,65 km², já alodâh 271 m. Petriolo naaburkieldah láá Corridonia, Loro Piceno, Mogliano já Urbisaglia. Käldeeh. Petriolo 
Petritoli. Petritoli lii kieldâ Italiast, Marche kuávlust. Petritolist ääsih 2 241 olmožid. Ton vijdodâh lii 24,00 km², já alodâh 358 m. Petritoli naaburkieldah láá Carassai, Monte Giberto, Monte Vidon Combatte, Montefiore dell'Aso, Monterubbiano já Ponzano di Fermo. Uáinámušah. Petritolist lii puáris kuávdáš, mon pirrâ láá uđđâsuboh uásih. Tobbeen lii meiddei muvrâ, mii lii šiev oornigist vala onnáá peeivi. Käldeeh. Petritoli 
Petroskoi. Petroskoi (, já) lii kaavpug Ruošâst. Historjá. Petroskoi vuáđudui čohčâmáánu 11. peeivi 1703. 
Phil LaMarr. Phillip LaMarr (š. uđđâivemáánu 24. peeivi 1967, Los Angeles, Kalifornia, Ovtâstumstaatah) lii ameriklâš čaittâleijee, kiäm tobdeh vaarâ pyeremustáá tv-rááiđust "MADtv" (1995), já elleekovveest "Pulp Fiction" (1994). Sun lii lamaš maŋgii meid jienân animaatioin já videospeelâin. Käldeeh. LaMarr LaMarr 
Philadelphia. thumb Pennsylvania kárttá mast Philadelphia pirrâdâhkodde merkkejum Philadelphia lii kaavpug Pennsylvania uásistaatâst Ovtâstumstaatâin. Tot lii Pennsylvania uásistaatâ stuárráámus kaavpug já kuđâdin stuárráámus puoh Ovtâstumstaatâi kaavpugijn. Tobbeen ääsih ohtsis suulân 1,5 miljovn olmožid. 
Phoenix. Phoenix lii Arizona uásistaatâ uáivikaavpug. Tot lii ässeelovo mield meid Arizona stuárráámus kaavpug. Phoenixist ääsih ohtsis suulân 1,7 miljovn olmožid. Tot lii puoh Ovtâstumstaatâi kaavpugijn viđâdin stuárráámus. Phoenix lii meid Ovtâstumstaatâi uásistaatâi uáivikaavpugijn puoh stuárráámus já áinoo uásistaatâ uáivikaavpug, mast ääsih paijeel miljovn olmožid. 
Pielavesi. Pielavesi lii kieldâ Suomâst, Tave-Savo eennâmkoddeest. Pielavesist ääsih 4 355 olmožid, já ton vijdodâh lii 1 406,51 km², mast 253,29 km² lii čääci. Pielavesi naaburkieldah láá Iisalmi, Keitele, Kiuruvesi, Kuopio, Pihtipudas, Pyhäjärvi já Tervo. Siijdah. Heinämäki, Jokijärvi, Joutsenniemi, Jylhä, Jylänki, Karjala, Koivujärvi, Kotaniemi, Kuivaniemi, Kurolanlahti, Lammassalo, Lampaanjärvi, Lappetelä, Laukkala, Leppämäki, Löytynjärvi, Löytynmäki, Niemisjärvi, Ohemäki, Pahkamäki, Pajumäki, Pajuskylä, Panka, Pappila, Pauha, Penttilänlahti, Pielavesi, Petäjäjärvi, Pukara, Ristinen, Saarela, Sulkava, Säviä, Taipale, Tallus, Tommonmäki, Tuovilanlahti, Vaaraslahti já Venetmäki. Käldeeh. Pielavesi 
Pietarsaari. Pietarsaari () lii kaavpug Suomâst, Tavepoođâeennâm eennâmkoddeest. Pietarsaarist ääsih 19 087 olmožid, já ton vijdodâh lii 396,35 km², mast 307,90 km² lii čääci. Pietarsaari naaburkieldah láá Luoto, Pedersöre kieldâ já Uusikaarlepyy. Kaavpug lii kyevtikielâlâš. Käldeeh. Pietarsaari Pietarsaari 
Pieve Torina. Pieve Torina lii kieldâ Italiast, Marche kuávlust. Pieve Torinast ääsih 1 357 olmožid. Ton vijdodâh lii 74,80 km², já alodâh 470 m. Pieve Torina naaburkieldah láá Monte Cavallo, Muccia, Serravalle di Chienti, Ussita, Valfornace já Visso. Käldeeh. Pieve Torina 
Pihkova. Pihkova (já) lii kaavpug Ruošâst. Historjá. Pihkova lii ohtâ puárásumosijn kaavpugijn Ruošâst. Vuossâmuu keerdi tot mainâšuvvoo ive 903. 
Piiraatpiäládâh. Piiraatpiäládâh (,) lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin" almostittum 15.03.2019. Piiraatpiäládâh 
Pioraco. Pioraco lii kieldâ Italiast, Marche kuávlust. Pioracost ääsih 1 036 olmožid. Ton vijdodâh lii 19,45 km², já alodâh 443 m. Pioraco naaburkieldah láá Camerino, Castelraimondo, Fiuminata já Sefro. Käldeeh. Pioraco 
Pirkkala. Pirkkala () lii kieldâ Suomâst, Pirkanmaa eennâmkoddeest. Pirkkalast ääsih 19 764 olmožid, já ton vijdodâh lii 103,97 km², mast 22,55 km² lii čääci. Pirkkala naaburkieldah láá Tampere, Nokia, Lempäälä já Vesilahti. Käldeeh. Pirkkala 
Pittáámsämikielâ. Piittáámsämikielâ lii sämikielâ. Tom sárnuh tááláá ääigi Ruotâst Arvidsjaur já Arjeplog ađai Árjepluovve kieldâin. 
Piäiváš. Taat artikkâl muštâl tääsnist. Piäiváš Piäiváš (symbol ☉) lii täsni kuávdoo piäiváškode. Eennâmpáálu já piäiváškode eres planetteh joreh Piäiváá pirrâ. Piäiváš lii puoh tehálumos energiakäldee ubâ piäiváškoddeest, já tondiet-uv eellim Eennâmpáálu alne ličij máhđuttes Piäivááttáá. Tääsni čođâmitto lii 110 kerdid stuárráb ko Eennâmpáálu čođâmitto. Piäiváš tiäddá 330 000 kerdid eenâb ko Eennâmpállu, já nuuvtpa Piäiváš siskeeld pajeláá 99 % piäiváškode almolii massaast. Kemia tááhust láá kulmâ niäljádâs Piäiváást vety. Ton lasseen láá helium já lussâdub algâamnâseh, tegu happi, čiđđâ, neon já ryevdi. Taasnij árvuštâlmist Piäiváš kočoduvvoo fiskis luággi (eŋg. yellow dwarf). Tot šoodâi suullân 4,6 miljard ihheed tassaaš. Tääsnih távjá šaddeh, ko tuárvi ennuv massa čokkân oovtâ sajan já ton merettes liegâsvuotâ toovvât váimusfuusio. Šoddâm rääjist Piäiváš lii pissoom mestâ siämmáálágánin, já tile ij muttuu kuhes ááigán. Piäiváá merhâšume Eennâmpáálun. Peivisuonjâreh ájáneh käävci minuttid kiergâniđ maailmân. Piäiváš lieggee Eennâmpáálu. Piäivááttáá Eennâmpállu ličij lamaš koolmâs já sevŋâd, nuuvt et ij mihheen puávtáččii eelliđ tobbeen. Šadoi fotosyntees tábáhtuvá peivisuonjârij áánsust. Ko peivisuonjâreh teivih Eennâmpáálu magneetkiedi, te hovdiimeh šaddeh. Peivisevŋânem šadda ko Mánudâš puátá Eennâmpáálu já Piäiváá kooskân. Motomijn kuávluin maailmist šadda oles peivisevŋânem. 
Piäiváškodde. Piäiváškoddeest láá Piäiváš, 8 planettid já toi 165 máánnud sehe 3 snorâplaaneet já toi 4 máánu. 
Piättâr. Piättâr (já) lii kaavpug Ruošâst. Tot lii Ruošâ nubben stuárráámus kaavpug. Historjá. Piättâr vuáđudui vyesimáánu 3. peeivi 1703. Kaavpug nommân lâi Petrograd (​) iivij 1914–1924 já Leningrad (​) iivij 1924–1991. 
Planken. Planken lii kieldâ Liechtensteinist. Plankenist ääsih 473 olmožid. Ton vijdodâh lii 5,34 km², já alodâh 786 m. Planken lii ässeelovo mield Liechtenstein ucemus kieldâ. Käldeeh. Planken 
Poggio Cupro. Poggio Cupro lii sijdâ Cupramontana kieldâst. Tot lii 3,41 km keččin Cupramontana markkânist. Poggio Cuprost ääsih 167 olmožid, já ton alodâh lii 372 m. Käldeeh. Poggio Cupro 
Poggio San Marcello. Poggio San Marcello lii kieldâ Italiast, Marche kuávlust. Poggio San Marcellost ääsih 662 olmožid. Ton vijdodâh lii 13,36 km², já alodâh 385 m. Poggio San Marcello naaburkieldah láá Belvedere Ostrense, Castelplanio, Montecarotto já Rosora. Käldeeh. Poggio San Marcello 
Poggio San Vicino. Poggio San Vicino lii kieldâ Italiast, Marche kuávlust. Poggio San Vicinost ääsih 229 olmožid. Ton vijdodâh lii 13,03 km², já alodâh 509 m. Poggio San Vicino naaburkieldah láá Apiro, Cerreto d'Esi, Fabriano, Matelica já Serra San Quirico. Käldeeh. Poggio San Vicino 
Pollenza. Pollenza lii kieldâ Italiast, Marche kuávlust. Pollenzast ääsih 6 416 olmožid. Ton vijdodâh lii 39,55 km², já alodâh 341 m. Pollenza naaburkieldah láá Macerata, San Severino Marche, Tolentino já Treia. Käldeeh. Pollenza 
Polverigi. Polverigi lii kieldâ Italiast, Marche kuávlust. Polverigist ääsih 4 591 olmožid. Ton vijdodâh lii 24,98 km², já alodâh 140 m. Polverigi naaburkieldah láá Agugliano, Ancona, Jesi, Offagna, Osimo já Santa Maria Nuova. Käldeeh. Polverigi 
Polvijärvi. Polvijärvi lii kieldâ Suomâst, Tave-Kärjil eennâmkoddeest. Polvijärvist ääsih 4 210 olmožid, já ton vijdodâh lii 958,32 km², mast 154,16 km² lii čääci. Polvijärvi naaburkieldah láá Juuka, Kaavi, Kontiolahti, Liperi já Outokumpu. Siijdah. Horsmanaho, Hukkala, Kinahmo, Kuorevaara, Martonvaara, Polvijärvi markkân, Ruvaslahti, Saarivaara, Sola já Sotkuma. Meiddei Huhmari luámukuávdáš () puáhtá anneeđ sijdân. Kooskah. Polvijärvi markkân lii 42 km keččin Joensuust. Käldeeh. Polvijärvi 
Ponzano di Fermo. Ponzano di Fermo lii kieldâ Italiast, Marche kuávlust. Ponzano di Fermost ääsih 1 656 olmožid. Ton vijdodâh lii 14,27 km², já alodâh 248 m. Ponzano di Fermo naaburkieldah láá Fermo, Grottazzolina, Monte Giberto, Monterubbiano já Petritoli. Käldeeh. Ponzano di Fermo 
Porgemáánu. Porgemáánu lii ive káávcád mánuppaje. Porgemáánust láá 31 peivid. Taat máánu lii finnim noomâs eskin Anarâš-kalenderân. Tast lii kuhháá kevttum meiddei suomâkielâst luávnejum nommâ "elomáánu". 
Pori. Pori () lii kaavpug Suomâst, Satakunta eennâmkoddeest. Porist ääsih 83 790 olmožid, já ton vijdodâh lii 2 062,00 km², mast 906,17 km² lii čääci. Pori naaburkieldah láá Eurajoki, Kankaanpää, Kokemäki, Merikarvia, Nakkila, Pomarkku, Sastamala, Siikainen já Ulvila. Käldeeh. Pori Pori 
Porsaŋg. Porsaŋg (, já) lii kieldâ Taažâst. Porsaŋgist ääsih 3 998 olmožid, já ton vijdodâh lii 4 872,58 km², mast 232,29 km² lii čääci. Käldeeh. Porsaŋg 
Port Louis. Port Louis eennâmkodde kost meid Port Louis kaavpug lii. Port Louis lii Mauritius uáivikaavpug. Port Louis Port Louis 
Porto-Novo. Porto-Novo lii Benin uáivikaavpug. Porto-Novo Porto-Novo 
Porto Recanati. Porto Recanati lii kaavpug Italiast, Marche kuávlust. Porto Recanatist ääsih 12 523 olmožid. Ton vijdodâh lii 17,25 km², já alodâh 6 m. Porto Recanati naaburkieldah láá Castelfidardo, Loreto, Numana, Potenza Picena já Recanati. Historjá. Porto Recanatist šoodâi kaavpug ive 2013. Käldeeh. Porto Recanati Porto Recanati 
Porto San Giorgio. Porto San Giorgio lii kieldâ Italiast, Marche kuávlust. Porto San Giorgiost ääsih 16 094 olmožid. Ton vijdodâh lii 8,79 km², já alodâh 4 m. Porto San Giorgio áinoo naaburkieldâ lii Fermo. Käldeeh. Porto San Giorgio 
Porto Sant'Elpidio. Porto Sant'Elpidio lii kaavpug Italiast, Marche kuávlust. Porto Sant'Elpidiost ääsih 26 392 olmožid. Ton vijdodâh lii 18,13 km², já alodâh 4 m. Porto Sant'Elpidio naaburkieldah láá Civitanova Marche, Fermo já Sant'Elpidio a Mare. Käldeeh. Porto Sant'Elpidio Porto Sant'Elpidio 
Porttâpäävti tulvâdemjävri. Porttâpäävti tulvâdemjävri teikkâ tuše Porttâpähti lii tulvâdemjävri Suáđigilist, Laapi eennâmkoddeest. Tot lii nubbe Suomâ stuorrâ tulvâdemjaavrijn Loka lasseen. Porttâpäävti tevdim aalgij ive 1967 já tot lâi vaalmâš ive 1970. Porttâpähti já Lokka láá ovtâstittum Tankajuvváin já ive 1981 valmâštum Vuáču kanavain. Tulvâdemjäävri tulvâdempuáđu lii jäävri maadâuásist. Ton kočâttemalodâh lii 30 m já ton ohtâvuođâst lii 30 MW čäcivyeimilágádâs. Porttâpäävi čäsuáivi tulvâdemkoskâ lii suulân 9 m, mon tiet jäävri vijdodâh puáhtá leđe 34 já 214 km2 kooskâst. Käldeeh. Porttâpähti 
Portugali. thumb Portugali lii staatâ Euroopâst. 
Portugalkielâ. Portugalkielâ ("língua portuguesa" teikkâ tuš "português") lii romaanlâš kielâ, mii lii šoddâm Portugalist já Galiciast, mutâ lii tááláá ääigi váldukiellân meid ovdâmerkkân Angolast, Brasiliast, Mosambikist já Kap Verdest. Toi lasseen tot lii nubben kiellân maaŋgâin enâmijn. Tot lii maailm kuđâdin stuárráámus kielâ. Eenikiellân tom sárnuh suulân 215–220 miljovn olmožid. Portugalkielâ 
Porvoo. Porvoo () lii kaavpug Suomâst, Uđđâeennâm eennâmkoddeest. Porvoost ääsih 50 590 olmožid, já ton vijdodâh lii 2 139,81 km², mast 1 485,39 km² lii čääci. Porvoo naaburkieldah láá Askola, Loviisa, Myrskylä, Pornainen já Sipoo. Kaavpug lii kyevtikielâlâš. Siijdah. Ali-Vekkoski (Söderveckoski), Anttila (Andersböle), Baggböle, Bengtsby (Pentinkylä), Bjurböle, Boe (Häihä), Bosgård, Brattnäs, Eerola (Eriksdal), Eestinmäki (Estbacka), Emäsalo (Emsalö), Epoo (Ebbo), Fagersta, Gammelbacka, Grännäs, Gäddrag, Haikkoo (Haiko), Henttala, Hinthaara (Hindhår), Hommanäs, Huhtinen, Hummelsund, Ilola (Illby), Jakari (Jackarby), Järnböle, Kaarenkylä (Karsby), Kalax (Kaalahti), Kallola, Kardrag, Karleby (Kaarlenkylä), Kerkkoo (Kerko), Kiiala (Kiala), Kilpilahti (Sköldvik), Klemetti (Klemetsby), Kortisbacka, Kreppelby, Kroksnäs, Kråkö, Kulloo (Kullo), Kurböle, Kuris, Londböle, Mickelsböle, Munkkala (Munkby), Mustijoki (Svartså), Myllykylä (Molnby), Norike, Nygård, Onas, Orrby (Orrenkylä), Pappilanmäki (Prästgårdsbacken), Peippola (Pepot), Pellinki (Pellinge), Piirlahti (Pirlax), Ramsholmen, Renum, Saksala (Saxby), Sannainen (Sannäs), Seitlahti (Seitlax), Sikilä (Siggböle), Skavarböle, Sondby, Stensböle, Sundö (Suni), Suomenkylä (Finnby), Svartbäck, Tamminiemi (Eknäs), Tarkkinen (Tarkis), Teissala (Teisala), Tolkkinen (Tolkis), Tirmo (Tirmoo), Treksilä (Drägsby), Tuorila (Torasbacka), Tyysteri (Tjusterby), Vaarlahti (Varlax), Vanhamoisio (Gammelgård), Veckjärvi (Vekjärvi), Virtaala (Strömsberg), Virvik, Voolahti (Vålax), Västermunkby, Ylike, Yli-Vekkoski (Norrveckoski), Åby já Åminsby. Käldeeh. Porvoo Porvoo 
Potenza Picena. Potenza Picena lii kieldâ Italiast, Marche kuávlust. Potenza Picenast ääsih 15 982 olmožid. Ton vijdodâh lii 48,55 km², já alodâh 237 m. Potenza Picena naaburkieldah láá Civitanova Marche, Montecosaro, Montelupone, Porto Recanati já Recanati. Käldeeh. Potenza Picena 
Praia. thumb Praia lii Kap Verde uáivikaavpug. Praia Praia 
Predikat. Predikat lii celkkuujeessân, mii almoot toohâm teikkâ tábáhtume. Predikat lii celkkuu kuávdáš uási. Tonttáá ceelhâ ij lah tievâslâš ceelhâ. 
Pretoria. thumb Pretoria, mon kočodeh meid Tshwanen, lii Maadâ-Afrik haaldâtlâš uáivikaavpug. Tot lii ohtâ kuulmâ Maadâ-Afrik uáivikaavpugist. Kyehti eres uáivikaavpug láá Kapkaavpug já Bloemfontein. Pretoria Pretoria 
Pudasjärvi. Pudasjärvi lii kaavpug Suomâst, Tave-Tavepoođâeennâm eennâmkoddeest. Pudasjärvist ääsih 7 801 olmožid, já ton vijdodâh lii 5 867,22 km², mast 229,06 km² lii čääci. Pudasjärvi naaburkieldah láá Ii, Oulu, Puáššu, Puolanka, Ranua, Suomussalmi, Taivalkoski já Utajärvi. Historjá. Pudasjärvi vuáđudui ive 1865, já tast šoodâi kaavpug ive 2004. Käldeeh. Pudasjärvi Pudasjärvi 
Pulp Fiction. Pulp Fiction lii ive 1994 puáttám rikoselleekove, mon lii stivrim ameriklâš Quentin Tarantino. Sun čaalij kietâčalluu elleekován oovtâst Roger Avaryin. Juonâ. Jules Winnfield já Vincent Vega lává pälkkimorhedeijeeh viežžâmin laavhâ mii lii suáládum sunnuu hoovdâst, Marsellus Wallacest. Wallace koijâdij Vincent moonnâđ juhlođ Wallace kálgoin, Miain, muáddi peeivi maŋeláá ko Wallace jieš lii meddâl. Butch Coolidge lii puárásmum čurmâdâttee kiäs Wallace máksá tast ete sun táppáá suu čuávuváá tuáru. Honey Bunny já Pumpkin lává nuorah já rähistum uccrikoliih kiäh lává meridâm varriđ. Taah elimeh čannojeh oohtân. 
Puola. thumb Puola lii staatâ Euroopâst. 
Puolanka. Puolanka lii kieldâ Suomâst, Kainuu eennâmkoddeest. Puolankast ääsih 2 531 olmožid, já ton vijdodâh lii 2 598,68 km², mast 137,38 km² lii čääci. Puolanka naaburkieldah láá Hyrynsalmi, Paltamo, Pudasjärvi, Ristijärvi, Suomussalmi, Utajärvi já Vaala. Siijdah. Aittokylä, Askankylä, Auho, Joukokylä, Kivarinjärvi, Kotila, Kongasmäki, Leipivaara, Lylykylä, Naulaperä, Puokio, Puolanka, Rasinkylä, Suolijärvi, Vihajärvi, Väyrylä, Yli-Oterma já Törmänmäki. Käldeeh. Puolanka 
Puustav. Puustav lii merkkâ, mii kiävttoo jienâduvváid vuáđudum čäällimvuáháduvvâst. Tot oovdâst, iirât ovdâstiđ teikkâ lii motomin ovdâstâm mottoom sárnumkielâ fooneem. 
Puáššu. Puáššu (já) lii kieldâ Suomâst, Laapi eennâmkoddeest. Puášust ääsih 3 167 olmožid, já ton vijdodâh lii 3 544,90 km², mast 505,11 km² lii čääci. Puášu naaburkieldah láá Ruávinjargâ, Kiemâjävri, Ranua, Kyelijävri, Kuáccám, Taivalkoski já Pudasjärvi. Käldeeh. Puáššu 
Puško. Puško ("Esox lucius") lii kyelišlaajâ, mii kulá puškokuolij laahkon. 
Pyeidicissááš. Pyeidicissááš lii loddešlaajâ, mii kulá varbusluudij lahkon. Stuárudâh já olgohäämi. Pyeidicissááš lii 13,5–15 cm kukke já tiäddá 15–23 g. Pyeidicissáást láá fiskis čuávji, ruánáá selgi, čuovjisränis suájáh já poođâš sehe čapis uáivi já vielgis nierâtiälkku. Suájást lii vielgis säärgis já pottâš roobdah láá meid vielgâdeh. Raddeest čuávján mana čapis säärgis, mii lii orescissáin kobdeeb. Orásij čuávji lii meid kirkkásub ko niŋálâsâin. Mudoi eres suhâpeelij olgohäämi lii aaibâs siämmáálágán. Nuorâ ohtâgâsâi iärrun lii tot, ete toh láá siävŋusuboh ko puáris ohtâgâsah. Nuorâi nierâtiälkku lii meid eenâb fiskâd ko vielgâd. Puáris cissááh lonotteh tulgijdis peessim maŋa syeini-porgemáánust. Tolgešado kukkodâh lii Suomâst koskâmiärálávt 68 peivid. Nuorâ lodeh lonotteh tolgekerdistis porge-čohčâmáánust. Tuulgij lonottem maŋa eres aheluokaid lii máhđuttem iäruttiđ. Suomâ puárásumos riegistum pyeidicissááš lii lamaš aainâs-uv 12 ihheed. Tot lâi riegistum 6. kesimáánu 2004, já lâi talle suulân ive ahasâš. Riegisteijee teividij lode uđđâsist 31. njuhčâmáánu 2016. Oovdeb ulâttâs lâi 9 ihheed, 2 mánuppaje já 5 peeivi. Puárásumos Eurooplâš pyeidicissááš lii lamaš Saksaast, já tot lâi aainâs-uv 15 ihheed já 5 mánuppaje puáris. Laavlâ. Tááláá ääigi pyeidicissáá ti-ti-tyy-laavlâ lii härvinâš já sajan lii puáttám kyehtistaavvâlsâš ti-tyy. Nubástus suijâ ij lah vala čielgâm. Vistig laavlâ nubástui kaavpugijn, kuás totkeeh arvâlistii, ete laavlâ lii nubástum kaavpug laarmâ tiet. Siämmáš nubástus tábáhtui meid táálunkuávluin, mii sáttá čuávvuđ tast, ete kaavpug- já táálunkuávlu populaatioh láá siävuttum. Pyeidicissáást láá ennuv ereslágáneh jienah. Koččomjienah láá čyejilis njurgâseh já váruttâsjienâ lii vaijaas, mavresteijee huurrân. Pyeidicissááš lávluškuát tállán ko peeivi kukkodâh lii suulân čiččâm tijmed, mii tábáhtuvá Maadâ-Suomâst kaskoo uđđâivemáánu já Tave-Suomâst kuovâmáánust. Lavdâm já eellimpiirâs. Pyeidicissááš lii levânâm aassâm mield ubâ Suomân. Tave-Suomâst tot ij kuittâggin lah aaibâs jyehi saajeest. Suomâ pyeidicissáášnääli lii suulân kyehti miljovn paarrâd, tälviv 4–7 miljovn ohtâgâssâd. BirdLife Suomâ ornij uđđâivemáánust 2007 Pihabongaus-tábáhtus, mon puátusij vuáđuld pyeidicissááš lii Suomâ táválumos (99,7 %) já valjaamus (75 000) loddelyevdi loddešlaajâ. Tot pessee puohlágánijn vuovdijn já čuákkipäikkikuávluin, jis fáállun lii valmâš vuággu. Stuárráámus uási Suomâ pyeidicissáin pessee tááláá ääigi čuákkipäikkikuávluin. Pyeidicissááš lii ohtâ Euraasia valjaamuin loddešlaajâin. Tot lii levânâm ubâ Euroopân já Tave- sehe Koskâ-Aasian. Euroopâst pessee suulân 46–91 miljovn pyeidicissáášpaarrâd. Lasanem. Pyeidicissááš finnee táválávt kyehti piäsáduv, moin pyehtih leđe joba love uđâgâžžâd. Tot ráhtá piervâl ruŋgo seinisiähtálist já skoođâst tom ovdâmerkkân soksâmijguin teikkâ puzâiguin. Pyeidicissááš monniiškuát vyesimáánu aalgâst. Tot mannee 6–12 manneed já láálá taid kyehti oho. Lällee pyeidicissáá ij uážu hettiđ, ko tot hilgo uáli heerkiht manepiervâl. Uđâgááh čolgeh masa ain siämmáá peeivi já toh pyehtih kirdeđ kuulmâ oho ahasâžžân. Enni piämmá uđâgáid vala 1–2 oho piervâlistvyelgim maŋa. Enni ij hilgo uđâgâšpiervâl nuuvt heerkiht ko manepiervâl. Jis piervâl alda oroh liijkás kuhháá, te uđâgááh sättih jäämmiđ niälgán, koolmân teikkâ kooškon, ko enni ij tuostâ puáttiđ maasâd piervâlân. Táválávt paarâ mannee vala nubbe piäsáduv syeinimáánust. Tast lii táválávt ucceeb manemeeri já läällim pištá ucceeb ääigi. Nube piäsáduv uđâgááh vyelgih piervâlist porgemáánust. Jis vuosmuš piäsádâh jáámá, te cissááš mannee táválávt uđđâsist. Uđđâsistpessimist iä lah nuuvt ennuv maneh ko vuosmuš piäsáduvvâst, ko niŋálâs ij vaje tállán pyevtittiđ normaal manemere. Raavâd. Pyeidicissááš lii puohporree. Tot porá siemânijd, jiivijd já keessiv tiivrijd sehe eres čielgitävtittemes elleid. Kiđđuv tot porá mielâstis uurbijd sehe iđosijd já iälá juhâmin lostâmuorâi määihli. Tälviv tot porá tálvástâllee tiivrijd já haaškâid, aassâmsoojij alda meid loddelyevdi siemânijd já vuojâ. Uđâgááh poreh enâmustáá kiivsâid já tiivrijd. Pyeidicissááh sättih niälgástum tiet puurrâđ meid uccâluudijd teikkâ nähkisuájáid. Käldeeh. "Taan siijđo uási lii jurgâlum suomâkielâlâš Wikipediast." 
Pyhäjoki. Pyhäjoki lii kieldâ Suomâst, Tave-Tavepoođâeennâm eennâmkoddeest. Pyhäjokist ääsih 3 082 olmožid, já ton vijdodâh lii 1 365,09 km², mast 822,08 km² lii čääci. Pyhäjoki naaburkieldah láá Kalajoki, Merijärvi, Oulainen já Raahe. Siijdah. Etelänkylä, Keskikylä, Limingoja, Parhalahti, Pirttikoski, Pohjankylä, Pyhäjoki markkân, Viirre já Yppäri. Käldeeh. Pyhäjoki 
Pyhäjärvi. Pyhäjärvi lii kaavpug Suomâst, Tave-Tavepoođâeennâm eennâmkoddeest. Pyhäjärvist ääsih 5 088 olmožid, já ton vijdodâh lii 1 459,46 km², mast 148,66 km² lii čääci. Pyhäjärvi naaburkieldah láá Haapajärvi, Kiuruvesi, Kärsämäki, Pielavesi, Pihtipudas já Pyhäntä. Ässeelovo mield Pyhäjärvi lii Suomâ nubben ucemus kaavpug Kaskisij maŋa. Historjá. Pyhäjärvi vuáđudui ive 1866, já tast šoodâi kaavpug ive 1993. Siijdah. Emolahti, Emoniemi-Markkân, Haapamäki, Hietakylä, Hiidenkylä, Jokikylä, Komu, Kuusenmäki, Köpsi, Lamminaho, Latvanen, Liittoperä, Lohvanperä, Niinimäki, Parkkima, Pitäjänmäki, Rannankylä, Ruotanen, Salmenkylä, Sammallahti, Särkiperä, Vuohtomäki já Vuohtoniemi. Käldeeh. Pyhäjärvi Pyhäjärvi 
Pyhäntä. Pyhäntä lii kieldâ Suomâst, Tave-Tavepoođâeennâm eennâmkoddeest. Pyhäntäst ääsih 1 582 olmožid, já ton vijdodâh lii 847,48 km², mast 36,81 km² lii čääci. Reisjärvi naaburkieldah láá Kaajaan, Kiuruvesi, Kärsämäki, Pyhäjärvi, Siikalatva já Vieremä. Siijdah. Ahokylä, Ojalankylä, Lamujoki, Tavastkenkä já Viitamäki. Käldeeh. Pyhäntä 
Päijänne. Päijänne lii jävri Suomâst, Koskâ-Suomâ já Päijät-Häme eennâmkuudijn. Eennâmtiätu. Päijänne vijdodâh lii 1083 km2 já tot lii Suomâ nubben, teikkâ kuálmádin stuárráámus jävri. Päijänne lii suulân siämmáá styeres ko Aanaarjävri, mut tot ete kuábáš lii stuárráb, lii iveääigist kiddâ. Päijänne kulgâmvijdodâh lii 26 480 km2 já tot lii Kymijuuvâ čácáduv uáivijävri. Päijänne Ristiselkäst, Toivakka kieldâst lii Suomâ sisčácáduvâi kieŋâlumos saje (95,3 m). Puáris tiäđu mield saje kieŋŋâlvuotâ ličij 104 m, mut taat tiätu lii puástud. Päijänne koskâkieŋŋâlvuotâ lii 16,2 m. Stuárráámuuh suolluuh láá Virmalansaari, Salonsaari, Judinsalo, Onkisalo, Paatsalo, Muuratsalo, Haukkasalo já Vuoritsalo. Ohtsis suolluuh láá 2 690. Päijänne finnee čääsis jäävri tavveen Saarijävri, Viitasaari sehe Rautalammi kiäinuin, viestârist Jämsä kiäinust já nuorttân Sysmä kiäinust. Jäävri maadâuásist álgá Kymijuuhâ, mii luáštá Suomâluohtân. Historjá. Päijänne ääldis šoodâi ko jieŋâ koovij källee majemuu jieŋâpaje ääigi. Jieŋâpaje maŋa ääldis paasij Nuorttâmeerâ Yoldia- já Ancylusmudoi vuálá. Eennâmpajanem tááhust Päijännest šoodâi Ancylusjäävri luohtâ já iäskán 10 000 ihheed tassaaš jieijâs jävri. Suulân 8 500 ihheed tassaaš Päijänne luoštij Kyelijuuvâ peht Merâpootân. Siämmáá ääigi Saimaa lyeštimuáli sirdeškuođij máádás já loopâloopâst Päijännen. Epitäsivis eennâmpajanem tiet Päijänne aalgij tulvâđ já pajaniđ. Ko Päijänne lâi pajanâm Saimaa räi, te šoodâi Sis-Suomâ stuorrâjävri, mii piištij suulân 200 ihheed. Päijänne pajanâm čäsuáivi moorâi Heinola-puolžâ já Kymijuuhâ šoodâi. Kymijuuhâ lyeštiškuođij ennuv čääsi, já Päijänne čäsuáivi moonâi vuálus jotelávt. Tondiet Päijänne ratkui Saimaast, já tast šoodâi oppeet jieijâs jävri. Aalmuglâšmecci. Päijänne maadâuásist, Sysmä, Padasjoki já Asikkala kieldâin, enâmustáá Kelvenne suollust lii Päijänne aalmuglâšmecci. Aalmuglâšmecci lii uáli pivnohis kárbáinjotteemsaje. Käldeeh. "Taat sijđo, teikkâ taan siijđo uási lii jurgâlum suomâkielâlâš Wikipediast." Päijänne 
Pänituoddâr meccikuávlu. Pänituoddâr meccikuávlu () lii Urho Kekkos aalmuglâšmeeci já Lemmee aalmuglâšmeeci koskâsii tuodâr- já vyevdikuávlust. Päniskääiđi váimus taheh Keháuáivi, Pänituoddâr já Äpistuoddâr pajoseh, moi alemuuh čoheh pajaneh paijeel 500 meetter. Meccikuávlust jotá kuosâ ordârääji, já máddááosij kuosâvyevdih muttojeh tavveen pecivyevdin. Käldeeh. Pänituoddâr meccikuávlu 
Pärttih. Pärttih teikâ Päärtih (já) lii siijdâš Aanaar kieldâst. Pärttih 
Q. Q lii läättinlâš puustavoornig 17. puustav. 
Qatar. thumb Qatar lii staatâ Aasiast. Ton uáivikaavpug lii Doha. 
Quentin Tarantino. Quentin Jerome Tarantino (š. njuhčâmáánu 27. peeivi 1963, Knoxville, Tennessee, Ovtâstumstaatah) lii ovtâstumstaatâlâš stivrejeijee, pyevtitteijee, čällee já čaittâleijee, kii lii čáállám já stivrim 10 elleekovveed. Eellim. Quentin Tarantino šoodâi Knoxvillest, Tenneseest. Suu eeči lii italialâš-ameriklâš čaittâleijee já musikkár Tony Tarantino. Suu enni, Connie (McHugh), lii pyecceitipšoo Tenneseest. Ko Quentin lâi neelji ihásâš, sun varrii suu eenijn Torrancen, Kalifornian. Karrieer. Tarantino algâttij suu karrieer čälimáin, stivriimáin já čaittâlmáin stuárráámuu uásild lappum čapisvielgis elleekooveest "My Best Friend's Birthday" ive 1987. Ton elleekove kietâčalluu vuáđuld lii maŋeláá rahtum kietâčaalâ elleekován "True Romance" (1993). Pegâlmâsân Tarantino šoodâi kuittâg ko čaalij já stivrij elleekove "Reservoir Dogs" ive 1992. Sun meid čaittâlij tast Mr. Brown roolâ. Filmografia. Tarantino lâi meid kyessi stivrejeijen Robert Rodriguez stivrim elleekooveest "Sin City" já stivrij meid oovtâ uási rááiđun "ER" (suom.Teho-osasto) sehe "C.S.I."-rááiđu 5. paje majemuu uási. Käldeeh. Tarantino Tarantino 
R. R lii läättinlâš puustavoornig 18. já anarâškielâ puustavoornig 23. puustav. 
Raahe. Raahe () lii kaavpug Suomâst, Tave-Tavepoođâeennâm eennâmkoddeest. Raahest ääsih 24 574 olmožid, já ton vijdodâh lii 1 888,97 km², mast 874,59 km² lii čääci. Raahe naaburkieldah láá Haapavesi, Oulainen, Pyhäjoki, Siikajoki já Siikalatva. Käldeeh. Raahe Raahe 
Rabat. Rabat () lii Marokko uáivikaavpug. Rabat Rabat 
Ranska. thumb Ranska lii staatâ Euroopâst. Ton uáivikaavpug lii Pariisi. 
Ranskakielâ. Ranskakielâ (ransk. "frančais") kulá indoeurooplij kielâi romaanlâš kielâjuávkun. Pustaveh. Ranskakielâ 
Ranua. Ranua lii kieldâ Suomâst, Laapi eennâmkoddeest. Ranuast ääsih 3 743 olmožid, já ton vijdodâh lii 3 694,79 km², mast 241,17 km² lii čääci. Ranua naaburkieldah láá Ii, Puáššu, Pudasjärvi, Ruávinjargâ, Simo já Tervola. Käldeeh. Ranua 
Rapagnano. Rapagnano lii kieldâ Italiast, Marche kuávlust. Rapagnanost ääsih 2 000 olmožid. Ton vijdodâh lii 12,65 km², já alodâh 314 m. Rapagnano naaburkieldah láá Fermo, Grottazzolina, Magliano di Tenna, Monte San Pietrangeli, Montegiorgio já Torre San Patrizio. Käldeeh. Rapagnano 
Rauma. Rauma () lii kaavpug Suomâst, Satakunta eennâmkoddeest. Raumast ääsih 39 015 olmožid, já ton vijdodâh lii 1 110,12 km², mast 614,29 km² lii čääci. Rauma naaburkieldah láá Eurajoki, Lappi, Laitila já Pyhäranta. Historjá. Rauma vuáđudui cuáŋuimáánu 15. peeivi 1442. Siijdah. Anttila, Haapasaari, Kaaro, Kauklainen, Kaukola, Kodisjoki, Kolla, Kortela, Kulamaa, Lappi, Monna, Nihattula, Ruona, Sorkka, Soukainen, Tarvola, Tiilivuori, Unaja, Uotila, Vasarainen, Vermuntila já Voiluoto. Käldeeh. Rauma Rauma 
Rauna Paadar-Leivo. Rauna Paadar-Leivo (š. 1942) lii sämmilâš kirječällee, kii čáálá párnáikiirjijd, čaitâlmijd já kuldâlmâsâid pajekielân. Sun áásá Anarist, kost sun lii lamaš pargoost sämitiggeest. Meddâl sun lii Lusmenjaargâst. Párnáikiirjij lasseen sun lii kietâčáállám párnáirááiđu "Káre-Nina" já čáállám rävisulmui roomaan "Goalsenjárga" (1994, suomâkiel jurgâlus "Vieras talvi" 1997). Ive 2000 sun finnij Aanaar kieldâ kulttuurpalhâšume. Käldeeh. Paadar-Leivo Paadar-Leivo 
Rautalampi. Rautalampi lii kieldâ Suomâst, Tave-Savo eennâmkoddeest. Rautalampist ääsih 3 069 olmožid, já ton vijdodâh lii 761,99 km², mast 223,03 km² lii čääci. Rautalampi naaburkieldah láá Hankasalmi, Konnevesi, Pieksämäki, Suonenjoki, Tervo já Vesanto. Siijdah. Hanhitaipale, Hankamäki, Ihalaiskylä, Kerkonkoski, Kiesimä, Koipiniemi, Kuuslahti, Myhinpää, Pukkiharju, Rautalampi, Saikari, Sonkarinsaari, Toholahti, Liimattala, Palavalahti, Vaajasalmi já Pakarila. Käldeeh. Rautalampi 
Rautavaara. Rautavaara lii kieldâ Suomâst, Tave-Savo eennâmkoddeest. Rautavaarast ääsih 1 573 olmožid, já ton vijdodâh lii 1 235,25 km², mast 84,30 km² lii čääci. Rautavaara naaburkieldah láá Juuka, Kuopio, Lapinlahti, Nurmes, Sonkajärvi já Sotkamo. Siijdah. Alakeyritty, Ala-Luosta, Etelä-Keyritty, Halmejärvi, Hiirenjärvi, Kangaslahti, Lehtovaara, Lievisenmäki, Palojärvi, Pirttipuro, Pohjois-Keyritty, Puumala, Rannankylä, Rautavaara markkân, Sierajärvi, Siikajärvi, Tiilikka já Ylä-Luosta. Käldeeh. Rautavaara 
Recanati. Recanati lii kaavpug Italiast, Marche kuávlust. Recanatist ääsih 21 131 olmožid. Ton vijdodâh lii 103,46 km², já alodâh 293 m. Recanati naaburkieldah láá Castelfidardo, Loreto, Macerata, Montecassiano, Montefano, Montelupone, Osimo, Porto Recanati já Potenza Picena. Historjá. Recanatist šoodâi kaavpug ive 1240. Käldeeh. Recanati Recanati 
Reisjärvi. Reisjärvi lii kieldâ Suomâst, Tave-Tavepoođâeennâm eennâmkoddeest. Reisjärvist ääsih 2 720 olmožid, já ton vijdodâh lii 503,19 km², mast 28,74 km² lii čääci. Reisjärvi naaburkieldah láá Haapajärvi, Kinnula, Lestijärvi, Pihtipudas já Sievi. Siijdah. Kalaja (tâi Iso-Kalaja), Kangaskylä, Kinnulanranta, Leppälahti, Levonperä já Reisjärvi. Käldeeh. Reisjärvi 
Reservoir Dogs. Reservoir Dogs lii ive 1992 puáttám rikoselleekove, mon lii čáállám já stivrim ameriklâš Quentin Tarantino. Juonâ. Áámmátrikoliih aiguu rievviđ timanttijd, mutâ puoh ij moonnâmgin nuuvt ko sij lijjii sundáttâllâm. Vuástáväldim. Rotten Tomatoes -sijđo 69 árvustâlmist 91% láá miättáseh. Metacritic-siijđost tot lii finnim 79 čuággád čyeđeest. 
Rhode Island. Rhode Island lii Ovtâstumstaatâi uásistaatâ. Ton uáivikaavpug lii Providence. Rhode Island uásistaatâst ääsih ohtsis suulân miljovn olmožid (2020). Rhode Island lii vijdoduvváin Ovtâstumstaatâi uásistaatâin puoh ucemus. Käldeeh. Rhode Island 
Riehen. Riehen lii kaavpug Sveeicist, Basel-Stadt kantonist. Riehenist ääsih 21 339 olmožid. Ton vijdodâh lii 10,87 km², já alodâh 278 m. Käldeeh. Riehen Riehen 
Riemâšjuuhâ. Riemâšjuuhâ () lii siijdâš Aanaar kieldâst. Riemâšjuuhâ 
Riika. Riika lii Latvia stuárráámus kaavpug já uáivikaavpug. Riikast ääsih 627 810 olmožid. Ton vijdodâh lii 307,17 km², já alodâh 6 m. Historjá. Riika vuáđudui ive 1201, já tast šoodâi kaavpug ive 1225. Käldeeh. Riika Riika 
Ripe San Ginesio. Ripe San Ginesio lii kieldâ Italiast, Marche kuávlust. Ripe San Ginesiost ääsih 843 olmožid. Ton vijdodâh lii 10,17 km², já alodâh 430 m. Ripe San Ginesio naaburkieldah láá Colmurano, Loro Piceno, San Ginesio já Sant'Angelo in Pontano. Käldeeh. Ripe San Ginesio 
Ristijärvi. Ristijärvi lii kieldâ Suomâst, Kainuu eennâmkoddeest. Ristijärvist ääsih 1 254 olmožid, já ton vijdodâh lii 897,94 km², mast 62,30 km² lii čääci. Ristijärvi naaburkieldah láá Hyrynsalmi, Kuhmo, Paltamo, Puolanka já Sotkamo. Siijdah. Hiisijärvi, Jokikylä, Karhulankylä, Koskenkylä, Mustavaara, Möttölänniemi, Peuravaara, Pihlajavaara, Pyhäntä, Ristijärvi markkân, Tolosenjoki, Tuliharju, Uva já Kivikylä. Käldeeh. Ristijärvi 
Rivdul. Rivdul () lii siijdâš Aanaar kieldâst, Muddusjäävri riddoost. Rivdul 
Rjazan. Rjazan () lii kaavpug Ruošâst. 
Romania. thumb Romania lii staatâ Euroopâst. 
Romanij lippu. Romanij lippu (kaalekielân "romanengo flaaga", kalderašromanikielân "O styago le romengo") lii romanij almugijkoskâsâš lippu. Taat tuhhiittui ive 1971 romanij vuossâmuu maailmkongresist, mii tollui Lontoost. Liipu tuáváášivneh láá čuovjâd já ruánáá. Čuovjâd oovdâst alme já kovvee vuoiŋâlijd áárvuid. Ruánáá oovdâst eennâm já kovvee eennâmlijd áárvuid. Liipu kuávdoo lii ruopsis "čakra" ađai hiävušváávnui räätis. Siämmáš räätis lii meid Intia liipust. Käldeeh. Romanij lippu 
Romanikielâ. Romanikielâ 
Rooma. Rooma () lii Italia stuárráámus kaavpug já uáivikaavpug. Tot lii Lazio kuávlust. Roomast ääsih 2 838 596 olmožid. Ton vijdodâh lii 140,86 km², já alodâh 54 m. Rooma naaburkieldah láá Albano Laziale, Anguillara Sabazia, Ardea, Campagnano di Roma, Castel Gandolfo, Castel San Pietro Romano, Ciampino, Colonna, Fiumicino, Fonte Nuova, Formello, Frascati, Gallicano nel Lazio, Grottaferrata, Guidonia Montecelio, Marino, Mentana, Monte Porzio Catone, Monte Compatri, Monterotondo, Palestrina, Poli, Pomezia, Riano, Sacrofano, San Gregorio da Sassola, Tivoli, Trevignano Romano já Zagarolo. Käldeeh. Rooma Rooma Rooma 
Roovvâdmáánu. Roovvâdmáánu lii ive lovváád mánuppaje. Roovvâdmáánust láá 31 peivid. Roovvâdmáánu lii finnim noomâs poccui roovvâdmist, mii tábáhtuvá taan mánuppaje ääigi. Roovvâdmáánust lii meiddei kevttum suomâkiel lovnânomâttâs "lokamáánu". 
Rosora. Rosora lii kieldâ Italiast, Marche kuávlust. Rosorast ääsih 1 939 olmožid. Ton vijdodâh lii 9,41 km², já alodâh 380 m. Rosora naaburkieldah Arcevia, Castelplanio, Cupramontana, Maiolati Spontini, Mergo, Montecarotto já Poggio San Marcello. Käldeeh. Rosora 
Ruanda. Ruanda lii staatâ Afrikâst. Ton uáivikaavpug lii Kigali. 
Ruggell. Ruggell lii kieldâ Liechtensteinist. Ruggellist ääsih 2 268 olmožid. Ton vijdodâh lii 7,38 km², já alodâh 433 m. Käldeeh. Ruggell 
Ruopsismeerâ. Ruopsismeerâ lii kuhes já segis čäcikuávlu, mii lii uási India väldimeerâ. Ton kobdemus saje lii suulân 360 km já kuhemus saje 1 930 km. Ruopsismeerâ olesvijđodâh lii 438 000 km². Ruopsismeerâ viestârbeln láá Egypti, Sudan, Eritrea já Djibouti já nuorttiibeln Israel, Jordania, Saudi-Arabia já Jemen. Tavveen Suez uáli peht piäsá Koskâmeerân já mäddin Bab el Mandebist Adenluovtâ peht Arabiameerân, mast piäsá ain India väldimeerâ räi. Ruopsismeerâ lii-uv lamaš kuhháá tergâdis kiäinu kaavpâšmân. Ruopsismeerâ lii uáli liegâs. Ton čäsuáivi liegâsvuotâ sáttá leđe paijeel 30 °C já čääci lievlist tast liävttoin, mii taha čääsist hirmâd sálttáá. 
Ruopsisryeivil. Ruopsisryeivil lii loddešlaajâ, mii kulá varbusluudij lahkon. Tot lii Kymileevi eennâmkoddelodde. Stuárudâh já olgohäämi. Ruopsisryeivilist láá kossâ ruumâš já njune sehe stuorrâ uáivi. Tot lii 15,5−17,5 cm kukke já tiäddá 24−38 g. Ruopsisryeivil poođâš, uáivi já suájáh láá čappâdeh já selgi lii räänis. Suájást lii vielgis teikkâ váhá ränis säärgis. Orráás čuávji lii ruopsâd já niŋálâs sehe nuorâ ruškâd. Puárásumos riegistum ruopsisryeivil lii lamaš 6 ihe 11 mánuppaijeed já 28 peivid puáris. Lavdâm. Ruopsisryeivil tiättoo ubâ Euroopâst já Aasia liähmus kuávluin. Tot lii táválávt päikkilodde, mut sáttá varriđ jis raavvâdtile aassâmsaajeest lii hyeni. Varrimsaje lii táválávt Koskâ-Euroopâst. Tot puátá maŋgii tälviv puurrâđ loddeluovijd já lii-uv ohtâ loddeluovdij tobdosuboin luudijn. Ruopsisryeivil pessee ubâ kuácceevyevdistielâsist, ađai ubâ Suomâst, pic ij Tuodâr-Laapist. Suomâst pessejeh suulân 200 000 ruopsisryeivilpaarrâd. Lasanem. Ruopsisryeivil peesi lii vyeligis miestust, 0,5–5 meetter aloduvvâst. Piervâl lii rahtum oovsijn já toŋŋâsijn. Niŋálâs mannee 5-7 mane já láálá taid kyehti oho. Uđâgááh pyehtih kirdeđ váhá paijeel kyevti oho ahasâžžân. Ruopsisryeivil finnee keesist kyehti teikkâ kulmâ piäsáduv. Raavâd. Ruopsisryeivil purrâmuššân láá táválávt ereslágáneh siemâneh, urbeh, myerjih já čielgitävtittemes elleeh. Enni puurât uđâgáid tiivrijd já eres uccâ elleid. Tälviv toh poreh enâmustáá loddelyevdi siemânijd. 
Ruotâ. Ruotâ lii staatâ Euroopâst. Ruotâ lii kunâgâskodde. Ruotâst láá 10 miljovn olmožid. Ruotâ stuárráámus kielâ lii ruotâkielâ. Kielah. Ruotâ virgálâš kielâ lii ruotâkielâ, mon sárnuh suulân 90% viehâduvvâst. Ruotâkielâ lasseen Ruotâst láá 5 aalmuglii ucceeblovokielâ: suomâkielâ, jiddiškielâ, meänkielâ, romanikielâ já sämikielah. Aalmuglii ucceeblovokielah. Uđđâivemáánu 1. peeivi 2019 rääjist sämikielâi haldâttâskuávlust láá lamaš 25 kieldâd: Arjeplog, Arvidsjävri, Berg, Dorotea, Härjedalen, Juhâmokke, Kiärun, Krokom, Lycksele, Malå, Sorsele, Storuman, Strömsund, Sundsvall, Tuhkolma, Ume, Vilhelmina, Vindeln, Vääččir, Åre, Åsele, Älvdalen, Örnsköldsvik já Östersund. Ton lasseen suomâkielâ haldâttâskuávlust láá 66 kieldâd já meänkielâ haldâttâskuávlust 10. 
Ruotâkielâ. Ruotâkielâ lii tavegermaanlâš kielâ, mii sárnoo Ruotâst já Suomâst. Tom sárnuh suulân 10 miljovn olmožid. Ruotâkielâ pustaveh. Ruotâkielâ 
Ruoššâ. thumb thumb Ruoššâ lii staatâ Euroopâst já Aasiast. Ton uáivikaavpug lii Moskova. 
Ruth Bader Ginsburg. Joan Ruth Bader Ginsburg () lâi ovtâstumstaatâlâš juuriist já Ovtâstumstaatâi alemuu rievti tuámmár. Ovtâstumstaatâi president Bill Clinton nomâttij suu viirgán ive 1993. Ginsberg lâi nubbe nissoontuámmár Ovtâstumstaatâi alemuu rievtist. Vuosmuu nissoontuámmár Sandra Day O’Connor nomâttij Ovtâstumstaatâi president Ronald Reagan ive 1981. Käldeeh. "Uási taan siijđost lii jurgâlum suomâkielâlâš Wikipediast" Bader Ginsburg Bader Ginsburg Bader Ginsburg 
Ruánáá litto. Ruánáá litto r.p (uánihubbooht Ruánááh,) lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019, já "Motomeh Suomâ piäláduvâi noomah", almostittum 19.05.2017. Ruánáá litto 
Ruávinjargâ. Ruávinjargâ (, já) lii kaavpug Suomâst, Laapi eennâmkoddeest. Ruávinjaargâst ääsih 63 010 olmožid, já ton vijdodâh lii 8 016,75 km², mast 435,24 km² lii čääci. Ruávinjaargâ naaburkieldah láá Kiemâjävri, Kittâl, Kolari, Pajetuárnus, Pelkosnjargâ, Pello, Puáššu, Ranua, Suáđigil já Tervola. Historjá. Ruávinjargâ vuáđudui kävppikieldân ive 1929, já tast šoodâi kaavpug ive 1960. Käldeeh. Ruávinjargâ Ruávinjargâ 
Rävisvuotâ (riehtioppâ). Rävisvuotâ lii riehtiopâlâš tuávádâh, mii uáivild taggaar ave, ko siärváduv já laavâ mield olmooš lii tommit räävis, ete ibbeerd maid parga. Talle sust šadda siärváduv olesváldálâš jeessân puoh vuoigâdvuođâigijn já kenigâsvuođâigijn. Rävisvuođâ aherääji. Rävisvuođâ aherääji lii mulsâšuddâm ennuv eres ohtsâškuudijn. Ton lasseen pyehtih leđe nisonáid já almaid eres aherääjih nuuvtko lâi ovdil Ruotâst já Suomâst. Rävisvuođâ aherääji Suomâst. Laavâ hovdimlaavâ nubástutmist (457/1976) vuáđuld Suomâ rävisvuođâ tááláš aherääji lii 18 ihheed syeinimáánu 1. peeivi 1976 rääjist. Tolebáá aherääji lâi 15 ihheed ive 1721 räi, ko rääji aledii 21 ihán. Taat aherääji kuittâg kuoskâi tuše almaid; najâhánnáá nisoneh lijjii hovdimvuálásiih, já näimilito maŋa nissoon kállást šoodâi suu uđđâ uundâr. 
Rääkkylä. Rääkkylä lii kieldâ Suomâst, Tave-Kärjil eennâmkoddeest. Rääkkyläst ääsih 2 096 olmožid, já ton vijdodâh lii 699,68 km², mast 272,07 km² lii čääci. Rääkkylä naaburkieldah láá Joensuu, Kitee, Liperi, Savonlinna já Tohmajärvi. Siijdah. Haapasalmi, Jaama, Nieminen, Sintsi, Rasisalo, Rasivaara, Salokylä-Pötsönlahti, Oravisalo já Varissalo. Käldeeh. Rääkkylä 
Rüti (GL). Rüti lii oovdiš kieldâ Sveeicist, Glarus kantonist. Rütist ääsih 378 olmožid. Ton vijdodâh lii 6,18 km², já alodâh 616 m. Historjá. Rüti kieldâ lopâttui ive 2010 loopâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân já šoodâi uđđâ Glarus Süd kieldâ. Käldeeh. Rüti Rüti 
S. S lii läättinlâš puustavoornig 19. já anarâškielâ puustavoornig 24. puustav. 
Saimaa. Saimaa teikkâ Stuorrâ-Saimaa () lii jävri Suomâst, Maadâ- já Tave-Kärjilist sehe Maadâ- já Tave-Savost. Eennâmtiätu já luándu. Saimaa vijđodâh lii 4 280 km2. Tot lii Suomâ stuárráámus jävri já Laatokka, Äänisjäävri sehe Vänern maŋa Euroop stuárráámus jävri. Saimaa kulgâmvijđodâh lii 69 500 km2 já tot kulá Vuoksi čácádâhân. Lii kiddâ tulkkuumist, ete lii-uv Saimaa ubâ ohtâ jävri. Saimaa puáhtá jyehiđ maaŋgâ jiečânâs áldás, moh láá ovtâstittum kezis čolmijguin. Eres áldái čäsuáivi alodâh lii kuittâg-uv suulân siämmáš, te Saimaa aneh táválávt jävrin. Saimaa stuárráámus ääldis lii Maadâ-Saimaa, mii kočoduvvoo meid Saimaa selgin teikkâ tuše Saimaan. Eres styeres jäävrih Saimaast láá Pihlajavesi, Haukivesi já Pyhäselkä. Saimaa koskâmiärálâš čäsuáivi alodâh lii 75,7 m. Kieŋâlumos saje (84 m) lii Käenniemenselkäst, Yövesist. Saimaa finnee čääsis Heinävesi- já Leppävirta kiäinuin sehe Pielisjäävrist Pielisjuuvâ peht. Imatrast álgá Vuoksi, mon peht Saimaa luáštá Laatokan já ton maŋa Nevajuuvâ peht Suomâluohtân. Saimaanuárju lii Saimaa tobdosumos ellee. Saimaanuárju lii nuárju uhkevuálásâš vyelišlaajâ já iälá tuše Saimaast. Ive 2016 nuárjuh lijjii suulân 360 ohtâgâssâd. Saimaanuárjoid stuárráámuuh uhkeh láá šoŋŋâdâhnubástus já viermikuálástem. Saimaa kyelišlaajah láá jävriluosâ, kuávžur, kuha, puško, siergi, suávvil já vuásku. Saimaast lii meid uáli uhkevuálásâš rávdupopulaatio. Geologisâš historjá. Majemuu jieŋâpaje maŋa Saimaa lâi kiddâ Ancylusjäävrist. Eennâmpajanem tiet kiäinu jáávrán potkânij, já Saimaast šoodâi jieijâs jävri. Algâaalgâst Saimaa luoštij Taveluohtân, mut ko tobbeen eennâmpajanem lâi korrâsub, te virdedem jorgettij máádás. Suulân 8 000 ihheed tassaaš Saimaa luoštij jo Päijänne kulij. Ko eennâmpajanem jotkui, te Päijänne tuulvâi já ton čäsuáivi pajanij Saimaa räi. Šoodâi Sis-Suomâ stuorrâjävri, mii piištij muáddičyeti ihheed ovdil ko eennâmpajanem potkiittij Päijänne já Saimaa uđđâsist. Jaavrij iäránem maŋa Saimaa luoštij kyevti kiäinu peht Kymijuuhân ovdil ko Vuoksi šoodâi suulân 6 000 ihheed tassaaš já poođij puáris oolij sajan. Käldeeh. "Taat sijđo teikkâ taan sijđo uási lii jurgâlum suomâkielâlâš Wikipediast" Saimaa 
Saint Kitts já Nevis. thumb Saint Christopher já Nevis federaatio ađai Saint Kitts já Nevis lii suáluistaatâ Koskâ-Amerikâst, Karibiameerâst. Saint Kitts já Nevisin kullojeh kyehti suolluu. Ton uáivikaavpug já stuárráámus kaavpug, Basseterre, lii Saint Kitts suollust. 
Saint Lucia. thumb Saint Lucia lii staatâ Karibiast. Ton uáivikaavpug já stuárráámus kaavpug lii Castries. Saint Lucia 
Saint Vincent já Grenadiineh. thumb Saint Vincent já Grenadiineh lii uccâ suáluistaatâ Koskâ-Amerikâst, Karibiameerâst. Ton uáivikaavpug lii Kingstown. Saint Vincent já Grenadiinijd kullojeh uáivisuálui Saint Vincent já tavemuuh Grenadine suolluuh, moh oŋâttâšeh máádás Grenada kulij. Eennâmtieđâ. Saint Vincent suálui lii suulân 32 km maadâviestârân Saint Luciast já 160 km viestârân Barbadosist. Suálui lii 30 km kukke já ton kobdemus uási lii 18 km kubduv. Saint Vincent lii vulkaanlâš já tobbeen láá ennuv váráduvah. Ton alemus saje, 1 234 meettersâš Soufrière, lii ain-uv aktiivlâš tullâvääri. Käldeeh. Saint Vincent já Grenadiineh 
Sajos. Säämi kulttuurkuávdáš Sajos lii Anarist. Tot valmâštui kiävtun uđđâivemáánust 2012. Sajosist tuáimih Sämitigge, Säämi máttááttâskuávdáš, kirjerááju, Säämi arkkâdâh, Sámi Duodji ry já SámiSoster ry. 
Saksa. thumb Saksa () teikkâ Saksa littotäsiväldi () lii littotäsiväldi Koskâ-Euroopâst. Ton uáivikaavpug lii Berlin. 
Salomonsuolluuh. thumb Salomonsuolluuh láá staatâ Oseaniast. Ton uáivikaavpug lii Honiara. 
Salvador Dalí. Salvador Domingo Felipe Jacinto Dalí i Domènech (), kiäm tobdeh noomáin Salvador Dalí, lâi espanjalâš máálájeijee, koveverree já elleekovekietâčällee. Sun lii maailm peeggâlmumos surrealistlâš máálájeijee, kiän tuojijn tobdosumos lii "The Persistence of Memory", mon sun máálái ive 1931. Pärnivuotâ. Dalí šoodâi vyesimáánu 11. peeivi 1904 Figuerasist, Kataloniast Salvador Dalí Cusín já Felipa Domènech Ferrésân. Sun lâi sunnuu nubbe pärni, mutâ suu stuorrâviljâ, kiän nommâ lâi meid Salvador, jaamij umogâžžân. Nelji ive maŋeláá, ive 1908, Dalí uccuábbi, Anna Maria, šoodâi. Siämmáá ive Dalí eeči piejâi Dalí škoovlân, mutâ vuosmuu škoovlâ vädisvuođâi tet eeči siirdij Dalí kyehti ive maŋeláá espanjalâš-ranskalâš škoovlân, kost Dalí oopâi ranskakielâ - táiđu mast maŋeláá lâi ävkki suu taiđui-uv. Dalí eeči lâi koorâs, mutâ eenist lâi láđásub šoddâdemvyehi. Dalí lâi jo pärnin fiätulâš já lâi maŋgii vaijaa vanhimijdis já škovlâskipárijdis. Eejis ij killáám Dalí suttoid ige omâsvuođâid já ráŋgášij tain korrâsávt. Sunnuu koskâvuotâ hiäjusmij jo talle ko Dalí lâi val ucce. Kuittâg kuohtuuh vaanhimeh tuárjoin nanosávt Dalí taiđuu já sust lâi-uv jo uáli nuorrân ovdánâm stijlâ sárgusijnis. Nuuvt vaanhimeh huksijn sunjin taaiđâstudio ovdilgo sun ubâ moonâi taaiđâškoovlângin. Taidârin. Dalí tobdeh vuosâsaajeest suu máálám taiđust. Dalí artistlâš stijlâ ovdánij ko sun uápásmui sehe Sigmund Freud jurduid mielâvuáláást já Pariisi surrealistlâš taidârriggei, kost taidâreh já čälleeh irâttii uuccâđ mottoomlágán "stuárráb tuotâvuođâ" ulmuu mielâvuáláást. Dalí lii smiettum kyevti eresláán persovnin - láin pyeri Dalí já hyeni Dalí. Pyerrin Dalín aneh 1930- já 1940-lovo surrealistlâš máálájeijee, ko oppeet hyeni Dalí poođij tast maŋa, talle ko Dalí rigoi, varrij Ovtâstumstaatáid, poorgâi Hollywoodáin já ruoššâlâš baletáin sehe lijkkui leđe massamediast. Käldeeh. Dalí Dalí Dalí Dalí 
Samara. Samara () lii kaavpug Ruošâst Volga-juuvâ riddoost. 
Sambia. Sambia lii staatâ Afrikâst. Ton uáivikaavpug lii Lusaka. 
Samoa. thumb Samoa lii suáluistaatâ, Kuálhismeerâst, Oseaniast. Ton uáivikaavpug lii Apia. Samoa lii uási Samoa suáluikuávlu oovdâst Amerik Samoain. 
Samuel L. Jackson. Samuel Leroy Jackson (š. juovlâmáánu 21. peeivi 1948, Washington, D.C., Ovtâstumstaatah) lii ovtâstumstaatâlâš pyevtitteijee já čaittâleijee, kii lii čaittâlâm paijeel 100 elleekooveest. Eellim. Samuel L. Jackson šoodâi Washington, D.C.st. Sun lii Elizabeth (Montgomery) já Roy Henry Jackson alge, mutâ suu vaanhimeh iäránáin ovdilgo sun šoodâi. Sun aasâi enijnis já eenis vaanhimijguin. Karrieer. Jackson kulostui ko čaittâlij kuulmâ Spike Lee elleekooveest. Sun lii meid čaittâlâm maaŋgâin Quentin Tarantino elleekuuvijn. Käldeeh. Jackson Jackson 
San Antonio. San Antonio (virgálávt "City of San Antonio") lii kaavpug Texas uásistaatâst Ovtâstumstaatâin. Tot lii ässeelovo mield Texas nubben stuárráámus kaavpug já čiččâdin stuárráámus puoh Ovtâstumstaatâi kaavpugijn. San Antoniost ääsih ohtsis paijeel 1,5 miljovn olmožid. Käldeeh. San Antonio 
San Ginesio. San Ginesio lii kieldâ Italiast, Marche kuávlust. San Ginesiost ääsih 3 237 olmožid. Ton vijdodâh lii 78,02 km², já alodâh 680 m. San Ginesio naaburkieldah láá Cessapalombo, Camporotondo di Fiastrone, Colmurano, Gualdo, Fiastra, Ripe San Ginesio, Sant'Angelo in Pontano, Sarnano já Tolentino. Uáinámušah. San Ginesiost lii puáris kuávdáš, mon pirrâ láá uđđâsuboh uásih. Puáris kuávdáá tehálumos tori lii "Piazza A. Gentili". Kuhes historjá čuávumuššân puáris kuávdáást láá ennuv historjáliih rakânâsah, tegu "San Giacomo" -kirkko. San Ginesiost lii meiddei muvrâ puáris kuávdáá pirrâ. Muvrâ lii šiev oornigist vala onnáá peeivi. Käldeeh. San Ginesio 
San Marcello. San Marcello lii kieldâ Italiast, Marche kuávlust. San Marcellost ääsih 1 999 olmožid. Ton vijdodâh lii 25,78 km², já alodâh 231 m. San Marcello naaburkieldah láá Belvedere Ostrense, Jesi, Maiolati Spontini, Monsano, Monte San Vito já Morro d'Alba. Käldeeh. San Marcello 
San Marino. thumb thumb San Marino lii staatâ Euroopâst. Ton uáivikaavpug lii San Marino. Kieldah. San Marinost láá 9 kieldâd: Acquaviva, Borgo Maggiore, Chiesanuova, Domagnano, Faetano, Fiorentino, Montegiardino, San Marino já Serravalle. San Marino 
San Marino (kaavpug). San Marino () lii San Marino uáivikaavpug já ohtâ staatâ kieldâin. Kaavpugist ääsih 4 071 olmožid. Ton vijdodâh lii 7,09 km², já alodâh 749 m. Käldeeh. San Marino San Marino 
San Paolo di Jesi. San Paolo di Jesi lii kieldâ Italiast, Marche kuávlust. San Paolo di Jesist ääsih 927 olmožid. Ton vijdodâh lii 10,11 km², já alodâh 224 m. San Paolo di Jesi naaburkieldah láá Cupramontana, Jesi, Monte Roberto já Staffolo. Käldeeh. San Paolo di Jesi 
San Severino Marche. San Severino Marche lii kaavpug Italiast, Marche kuávlust. San Severino Marchest ääsih 12 260 olmožid. Ton vijdodâh lii 194,26 km², já alodâh 236 m. San Severino Marche naaburkieldah láá Apiro, Castelraimondo, Cingoli, Gagliole, Matelica, Pollenza, Serrapetrona, Tolentino já Treia. Historjá. San Severino Marchest šoodâi kaavpug ive 1357. Käldeeh. San Severino Marche San Severino Marche 
Sanna Marin. Sanna Mirella Marin (š. skammâmáánu 16. peeivi 1985, Helsig, Suomâ) lii syemmilâš politijkkár, kii lii toimâm Suomâ uáiviministerin juovlâmáánu 10. peeivi 2019 rääjist. Sun lii Suomâ kuálmád nissoonuáiviminister já Suomâ historjá nuorâmus uáiviminister, 34-ihásâžžân. Marin lii meid Suomâ kuhesáigásumos nissoonuáiviminister. Tuávváš. Sanna Marin šoodâi Helsigist, mutâ lii aassâm meid Espoost. Škovlâivijdis sun aasâi Pirkkalast, kost sun meid čaalij pajeuáppen ive 2004. Tááláá ääigi sun áásá Tamperest, Kaleva kaavpuguásist, kost sun lii aassâm ive 2007 rääjist. Ton ive sun algâttij uápuidis Tampere ollâopâttuvâst, kost sun luuvâi haldâttâhtiettuu. Sun valmâštui maisterin ive 2017. Politiiklâš karrieer. Marin lii toimâm aktiivlávt politiikist ive 2006 rääjist. Suomâ ovdâskoodán suu väljejii vuossâmuu keerdi ive 2015, kuás sun finnij 10 911 jiennâd. Ive 2019 vaaljâin sun finnij 19 088 jiennâd. Ovdâskoddeest sun lii lamaš jesânin stuorrâ váljukoddeest, lahâváljukoddeest já pirâsváljukoddeest. Marin lii meid Tampere kaavpugaairâs já tooimâi váldustiivrâ saavâjođetteijen iivij 2013−2017. Sosiaaldemokraatlij värisaavâjođetteijen sun lii lamaš ive 2014 rääjist, kuás suu väljejii nubben värisaavâjođetteijen. Ive 2017 suu väljejii vuosmuš värisaavâjođetteijen. Suomâ uáiviministerin Marin šoodâi juovlâmáánu 10. peeivi 2019. Persovnlâš eellim. Marin pajasšoodâi arvetävgiperrust enijnis já eenis kuoimijn. Eejis sun ij lah eidu uáinám elimis ääigi, ko eeči varrij meddâl talle ko Marin lâi vala aaibâs ucce. Marin lii vuosmuš suu perrust kii lii valmâštum ollâopâttuvvâst. Tääl Marin áásá suu kálláin já 2-ihásâš nieidáin Kesärantast, mii lii toimâm uáiviminister virgeaassâmsaijeen ive 1919 rääjist. Fastâ päikki sust lii kuittâg Tamperest. Käldeeh. Marin 
Sant'Angelo in Pontano. Sant'Angelo in Pontano lii kieldâ Italiast, Marche kuávlust. Sant'Angelo in Pontanost ääsih 1 354 olmožid. Ton vijdodâh lii 27,38 km², já alodâh 473 m. Sant'Angelo in Pontano naaburkieldah láá Falerone, Gualdo, Loro Piceno, Montappone, Penna San Giovanni, Ripe San Ginesio já San Ginesio. Käldeeh. Sant'Angelo in Pontano 
Sant'Elpidio a Mare. Sant'Elpidio a Mare lii kaavpug Italiast, Marche kuávlust. Sant'Elpidio a Marest ääsih 17 180 olmožid. Ton vijdodâh lii 50,52 km², já alodâh 251 m. Sant'Elpidio a Mare naaburkieldah láá Civitanova Marche, Fermo, Monte Urano, Montecosaro, Montegranaro já Porto Sant'Elpidio. Historjá. Sant'Elpidio a Marest šoodâi kaavpug ive 1828. Käldeeh. Sant'Elpidio a Mare Sant'Elpidio a Mare 
Sant Julià de Lòria. Sant Julià de Lòria lii kieldâ Andorrast. Sant Julià de Lòriast ääsih 9 375 olmožid. Ton vijdodâh lii 61 km², já alodâh 908 m. Käldeeh. Sant Julià de Lòria 
Santa Maria Nuova. Santa Maria Nuova lii kieldâ Italiast, Marche kuávlust. Santa Maria Nuovast ääsih 4 118 olmožid. Ton vijdodâh lii 18,29 km², já alodâh 249 m. Santa Maria Nuova naaburkieldah láá Filottrano, Jesi, Osimo já Polverigi. Käldeeh. Santa Maria Nuova 
Santa Vittoria in Matenano. Santa Vittoria in Matenano lii kieldâ Italiast, Marche kuávlust. Santa Vittoria in Matenanost ääsih 1 283 olmožid. Ton vijdodâh lii 26,18 km², já alodâh 626 m. Santa Vittoria in Matenano naaburkieldah láá Force, Monte San Martino, Montefalcone Appennino, Monteleone di Fermo, Montelparo já Servigliano. Käldeeh. Santa Vittoria in Matenano 
Sarah Paulson. Sarah Catharine Paulson (š. juovlâmáánu 17. peeivi 1974, Tampa, Florida, Ovtâstumstaatah) lii ovtâstumstaatâlâš čaittâleijee. Sun aasâi stuárráámus uási suu pärni- já nuorâvuođâst New Yorkist já Mainest. Maŋeláá sun juuđij Manhattanist čaittâleijee škoovlâid. Käldeeh. Paulson Paulson 
Saratov. Saratov () lii kaavpug Ruošâst Volga-juuvâ riddoost. 
Sarnano. Sarnano lii kieldâ Italiast, Marche kuávlust. Sarnanost ääsih 3 130 olmožid. Ton vijdodâh lii 63,17 km², já alodâh 539 m. Sarnano naaburkieldah láá Amandola, Bolognola, Fiastra, Gualdo, Montefortino já San Ginesio. Käldeeh. Sarnano 
Sassoferrato. Sassoferrato lii kieldâ Italiast, Marche kuávlust. Sassoferratost ääsih 6 993 olmožid. Ton vijdodâh lii 137,23 km², já alodâh 386 m. Sassoferrato naaburkieldah láá Arcevia, Fabriano, Genga, Serra Sant'Abbondio, Pergola, Costacciaro já Scheggia e Pascelupo. Käldeeh. Sassoferrato 
Sastamala. Sastamala lii kaavpug Suomâst, Pirkanmaa eennâmkoddeest. Sastamalast ääsih 24 139 olmožid, já ton vijdodâh lii 1 531,75 km², mast 102,71 km² lii čääci. Sastamala naaburkieldah láá Huittinen, Hämeenkyrö, Ikaalinen, Kankaanpää, Kokemäki, Nokia, Pori, Punkalaidun, Ulvila, Urjala já Vesilahti. Käldeeh. Sastamala Sastamala 
Saturnus. Saturnus lii plaaneet Jupiter já Uranus kooskâst. Tast láá kerhoh pirrâ, moh láá jiäŋŋum keeđgih. Nuuvtko Eennâmpállu já piäiváškode eres planetteh Saturnus-uv jorá Piäiváá pirrâ. Saturnus täsnitieđâlâš symbol lii Saturnus. Saturnus máánuh. Saturnus 
Saudi-Arabia. thumb Saudi-Arabia lii staatâ Aasiast. Ton uáivikaavpug lii Riad. 
Sauli Niinistö. Sauli Väinämö Niinistö (š. porgemáánu 24. peeivi 1948, Salo, Suomâ) lii syemmilâš politijkkár já Suomâ täsivääldi 12. president. Sun riemâi tooimân njuhčâmáánu 1. peeivi 2012 já suu väljejii uđđâsist ive 2018. Tuávváš. Niinistö šoodâi Salost ive 1948. Sust šoodâi vuoigâdvuođâtiettuu kandidaat ive 1974 Tuurku ollâopâttuvâst. Politiiklâš karrieer. Niinistö väljejui Salo kaavpugváldustiivrân ive 1977. Suomâ ovdâskoodán sun peesâi vuosmuu keerdi ive 1987. Ko sun lâi almugovdâsteijen, sun tooimâi om. vuáđulahâváljukode saavâjođetteijen. Ministeri sust šoodâi ive 1995. Niinistö lii toimâm meid Aalmuglâš Kokoomus saavâjođetteijen 1994–2001. Persovnlâš eellim. President Niinistö kálgu lii Jenni Haukio. Sunnui šoodâi alge, Aaro, kuovâmáánust 2018. Perrui kulá meid bostonterrier Lennu. Niinistöst lává meid kyehti alge oovdiš näimilittoost Marja-Leena Alankoin: Nuutti (š. 1975) já Matias (š. 1980). Olgosadalduvah. "Viiden vuoden yksinäisyys". almostum 2005. Helsig "Yhteinen raha: eurooppalaisen yhteistyön alku- vai päätepiste?" artikkâl kirjeest "Marginaalista ytimeen: Suomi Euroopan unionissa 1989–2003". Tammi. Käldeeh. Niinistö Niinistö 
Savonlinna. Savonlinna () lii kaavpug Suomâst, Maadâ-Savo eennâmkoddeest. Savonlinnast ääsih 32 976 olmožid, já ton vijdodâh lii 3 597,70 km², mast 1 359,61 km² lii čääci. Savonlinna naaburkieldah láá Enonkoski, Heinävesi, Kitee, Liperi, Parikkala, Rantasalmi, Ruokolahti, Rääkkylä, Sulkava já Varkaus. Käldeeh. Savonlinna Savonlinna 
Schaan. Schaan lii kieldâ Liechtensteinist. Schaanist ääsih 6 039 olmožid. Ton vijdodâh lii 26,92 km², já alodâh 462 m. Schaan lii ässeelovo mield Liechtenstein stuárráámus kieldâ. Käldeeh. Schaan 
Schellenberg. Schellenberg lii kieldâ Liechtensteinist. Schellenbergist ääsih 1 084 olmožid. Ton vijdodâh lii 3,56 km², já alodâh 630 m. Käldeeh. Schellenberg 
Schwanden. Schwanden lii oovdiš kieldâ Sveeicist, Glarus kantonist. Schwandenist ääsih 2 515 olmožid. Ton vijdodâh lii 30,63 km², já alodâh 521 m. Historjá. Schwanden kieldâ lopâttui ive 2010 loopâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân já šoodâi uđđâ Glarus Süd kieldâ. Käldeeh. Schwanden Schwanden 
Schwändi. Schwändi lii oovdiš kieldâ Sveeicist, Glarus kantonist. Schwändist ääsih 439 olmožid. Ton vijdodâh lii 3,48 km², já alodâh 701 m. Historjá. Schwändi kieldâ lopâttui ive 2010 loopâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân já šoodâi uđđâ Glarus Süd kieldâ. Käldeeh. Schwändi Schwändi 
Sefro. Sefro lii kieldâ Italiast, Marche kuávlust. Sefrost ääsih 433 olmožid. Ton vijdodâh lii 42,54 km², já alodâh 502 m. Sefro naaburkieldah láá Camerino, Fiuminata, Pioraco já Serravalle di Chienti. Käldeeh. Sefro 
Seinäjoki. Seinäjoki lii kaavpug Suomâst, Maadâ-Tavepoođâeennâm eennâmkoddeest. Seinäjokist ääsih 63 913 olmožid, já ton vijdodâh lii 1 469,24 km², mast 37,46 km² lii čääci. Seinäjoki naaburkieldah láá Alavus, Kuortane, Ilmajoki, Lapua, Virrat já Isokyrö. Historjá. Seinäjoki vuáđudui ive 1868, já tast šoodâi kaavpug ive 1960. Käldeeh. Seinäjoki Seinäjoki 
Senegal. Senegal lii staatâ Afrikâst. Ton uáivikaavpug lii Dakar. 
Senigallia. Senigallia lii kaavpug Italiast, Marche kuávlust. Senigalliast ääsih 44 659 olmožid. Ton vijdodâh lii 117,77 km², já alodâh 5 m. Senigallia naaburkieldah láá Belvedere Ostrense, Mondolfo, Monte San Vito, Montemarciano, Morro d'Alba, Ostra já Trecastelli. Käldeeh. Senigallia Senigallia 
Serbia. thumb Serbia lii staatâ Euroopâst. 
Serra San Quirico. Serra San Quirico lii kieldâ Italiast, Marche kuávlust. Serra San Quiricost ääsih 2 674 olmožid. Ton vijdodâh lii 49,33 km², já alodâh 300 m. Serra San Quirico naaburkieldah láá Apiro, Arcevia, Cupramontana, Fabriano, Genga, Mergo já Poggio San Vicino. Käldeeh. Serra San Quirico 
Serra de' Conti. Serra de' Conti lii kieldâ Italiast, Marche kuávlust. Serra de' Contist ääsih 3 720 olmožid. Ton vijdodâh lii 24,54 km², já alodâh 216 m. Serra de' Conti naaburkieldah láá Arcevia, Barbara, Montecarotto já Ostra Vetere. Käldeeh. Serra de' Conti 
Serrapetrona. Serrapetrona lii kieldâ Italiast, Marche kuávlust. Serrapetronast ääsih 914 olmožid. Ton vijdodâh lii 37,65 km², já alodâh 474 m. Serrapetrona naaburkieldah láá Belforte del Chienti, Caldarola, Camerino, Castelraimondo, San Severino Marche já Tolentino. Käldeeh. Serrapetrona 
Serravalle (San Marino). Serravalle lii kieldâ San Marinost. Serravallest ääsih 11 020 olmožid. Ton vijdodâh lii 10,53 km², já alodâh 148 m. Serravalle lii San Marino stuárráámus kieldâ sehe ässeelovo já vijdoduv mield. Käldeeh. Serravalle 
Serravalle di Chienti. Serravalle di Chienti lii kieldâ Italiast, Marche kuávlust. Serravalle di Chientist ääsih 1 054 olmožid. Ton vijdodâh lii 95,99 km², já alodâh 667 m. Serravalle di Chienti naaburkieldah láá Camerino, Fiuminata, Foligno, Monte Cavallo, Muccia, Nocera Umbra, Pieve Torina, Sefro já Visso. Käldeeh. Serravalle di Chienti 
Servigliano. Servigliano lii kieldâ Italiast, Marche kuávlust. Serviglianost ääsih 2 249 olmožid. Ton vijdodâh lii 18,49 km², já alodâh 216 m. Servigliano naaburkieldah láá Belmonte Piceno, Falerone, Monte San Martino, Monteleone di Fermo, Penna San Giovanni já Santa Vittoria in Matenano. Käldeeh. Servigliano 
Severodvinsk. Severodvinsk () lii kaavpug Ruošâst. 
Severomorsk. Severomorsk () lii kaavpug Ruošâst. Historjá. Severomorsk vuáđudui iivij 1896–1897. Ive 1917 tobbeen assii tuše 13 olmožid. 
Seychelleh. Seychellij täsiväldi ađai Seychelleh láá suáluistaatâ Afrikâst. Ton uáivikaavpug lii Victoria. Seychelleh láá ässeelovo mield Afrik ucemus staatâ. Tobbeen ääsih vuálá 100 000 olmožid. Seychellijn láá kulmâ virgálii kielâ: ranskakielâ, eŋgâlâskielâ já seychellij kreoli. 
Sierra Leone. Sierra Leone täsiväldi () ađai Sierra Leone lii staatâ Afrikâst. Ton uáivikaavpug lii Freetown. Sierra Leone ránnjástaatah láá Guinea já Liberia. Käldeeh. Sierra Leone 
Sievi. Sievi lii kieldâ Suomâst, Tave-Tavepoođâeennâm eennâmkoddeest. Sievist ääsih 4 889 olmožid, já ton vijdodâh lii 800,56 km², mast 13,42 km² lii čääci. Sievi naaburkieldah láá Haapajärvi, Kalajoki, Kannus, Lestijärvi, Nivala, Reisjärvi, Toholampi já Ylivieska. Siijdah. Haikolankylä, Jokikylä, Jyrinki, Järvikylä, Karjula, Kiiskilä, Korhoskylä, Kukonkylä, Leppälä/Lahdenperä já Sievinkylä. Käldeeh. Sievi 
Siikajoki. Siikajoki lii kieldâ Suomâst, Tave-Tavepoođâeennâm eennâmkoddeest. Siikajokist ääsih 5 093 olmožid, já ton vijdodâh lii 1 653,89 km², mast 602,28 km² lii čääci. Siikajoki naaburkieldah láá Hailuoto, Liminka, Lumijoki, Raahe já Siikalatva. Siijdah. Hartaanselkä, Heinolahti, Jauhoniemi, Karinkanta, Keskikylä, Kivijärvi, Kuivaniemi, Luohua, Merikylä, Paavola, Relletti, Revonlahti, Ruukki, Saarikoski, Siikajoenkylä, Tauvo, Tuomioja já Ylipää. Käldeeh. Siikajoki 
Siikalatva. Siikalatva lii kieldâ Suomâst, Tave-Tavepoođâeennâm eennâmkoddeest. Siikalatvast ääsih 5 219 olmožid, já ton vijdodâh lii 2 229,18 km², mast 56,24 km² lii čääci. Siikalatva naaburkieldah láá Haapavesi, Kajaani, Kärsämäki, Liminka, Muhos, Pyhäntä, Raahe, Siikajoki já Vaala. Siijdah. Hyvärilä, Hyvölänranta, Junnonoja, Järvikylä, Kerälä, Kestilä, Kärsämä, Laakkola, Lamu, Latvankylä, Leiviskänranta, Leskelä, Mankila, Mäläskä, Pihkalanranta, Piippola, Pulkkila, Rantsila, Savaloja, Sipola, Vorna já Väyrylänsaari. Käldeeh. Siikalatva 
Siilinjärvi. Siilinjärvi lii kieldâ Suomâst, Tave-Savo eennâmkoddeest. Siilinjärvist ääsih 21 302 olmožid, já ton vijdodâh lii 507,81 km², mast 106,85 km² lii čääci. Siilinjärvi naaburkieldah láá Kuopio já Lapinlahti. Siijdah. Aappola, Hakkarala, Hamula, Heinämäki, Jälä, Jännevirta, Kaaraslahti, Kasurila, Kehvo, Koivumäki, Koivusaari, Kolmisoppi, Kumpunen, Kuuslahti, Lehdonkylä, Pajujärvi, Pöljä, Rissala, Räimä, Siimes já Väänälänranta. Käldeeh. Siilinjärvi 
Simo. Simo lii kieldâ Suomâst, Laapi eennâmkoddeest. Simost ääsih 2 979 olmožid, já ton vijdodâh lii 2 086,28 km², mast 638,94 km² lii čääci. Simo naaburkieldah láá Ii, Kiemâ, Kiemâeennâm, Ranua já Tervola. Siijdah. Simo kieldâst láá maaŋgah uccâ siijdah: Alaniemi, Asemakylä, Hamari, Karisuvanto, Maksniemi, Matala, Onkalonperä, Pömiö, Sankala, Simonkylä (Filpus), Simoniemi (markkân), Soikko, Tainijoki, Taininiemi, Viantie, Ylikärppä já Marostenmäki. Stuárráámuuh siijdah láá Asemakylä já Maksniemi. Käldeeh. Simo 
Singapore. thumb Singapore lii staatâ Aasiast. Ton uáivikaavpug lii Singapore (kaavpugstaatâ). 
Sirolo. Sirolo lii kieldâ Italiast, Marche kuávlust. Sirolost ääsih 4 104 olmožid. Ton vijdodâh lii 16,68 km², já alodâh 125 m. Sirolo naaburkieldah láá Ancona, Camerano, Castelfidardo já Numana. Käldeeh. Sirolo 
Skammâmáánu. Skammâmáánu lii ive ohtnubálovváád já nubben majemuš mánuppaje. Skammâmáánust láá 30 peivid. Tast lii meid kevttum nomâttâs "marrasmáánu". 
Skotland. thumb thumb Skotland lii Ovtâstum kunâgâskode uásikuávlu. Stuárráámus kaavpug lii Glasgow, mut Skotland uáivikaavpug lii Edinburgh. 
Slovakia. Slovakia lii staatâ Euroopâst. Ton uáivikaavpug lii Bratislava. 
Slovenia. thumb Slovenia lii staatâ Euroopâst. 
Smerillo. Smerillo lii kieldâ Italiast, Marche kuávlust. Smerillost ääsih 333 olmožid. Ton vijdodâh lii 11,29 km², já alodâh 806 m. Smerillo naaburkieldah láá Amandola, Monte San Martino já Montefalcone Appennino. Käldeeh. Smerillo 
Sofi Oksanen. Sofi Oksanen (š. uđđâivemáánu 7. peeivi 1977, Jyväskylä, Suomâ) lii syemmilâš kirječällee. Oksanen lii čáállám ohtsis 6 roomaan, moin peeggâlmumos lii "Puhdistus" (2007), mii finnij Finlandia-palhâšume (2008), Runeberg-palhâšume (2009), Tave-enâmij rääđi kirjálâšvuođâpalhâšume (2010) já ranskalâš Prix Femina -palhâšume (2010). Romanij lasseen sun lii čáállám ovdâmerkkân čaitâlmijd já oopperaid. Eellim. Sofi Oksanen šoodâi já vietij pärnivuođâs Jyväskyläst. Sun lâi perruu áinoo pärni. Suu eeči lii syemmilâš já enni eestilâš, já Oksanen lâi-uv pärnin ennuv eeni šoddâmsaajeest Eestieennâm Läänemaast. Oksanen ličij halijdâm Helsig Kallio luvâttâhân, mutâ ko vaanhimeh iävá luáštám, te sun juuđij Jyväskyläst Voionmaa luvâttuv. Tast maŋa sun peesâi Helsig ollâopâttâhân luuhâđ kirjálâšvuođâ. Sun ij kuittâg makkum tobbeen, já ko sun lâi muáddi ive luuhâm kirjálâšvuođâ, te sun peesâi Teatterakademian luuhâđ dramaturgia 21-ihásâžžân. Tobbeen sun lijkkui leđe, mutâ puosâškuođij uápui ääigi bulimian. Porgemáánust 2011 sun naajâi Juha Korhosijn. Oksanen lii ettâm, ete lii rijjâtátulávt pärnittem. Sun lii meid feminist já kulá goottivyelikulttuurân. Pargo. Sofi Oksas vuosmuš roomaan lii "Stalinin lehmät", "Stalin kuusah", mii almostui ive 2003. Tast sun kieđâvuš Soviet ääigi Eestieennâm já enâmânvarrim vädisvuođâid puurrâmhemâdâsâi (syömishäiriö) peht. Ton jurgâlemvuoigâdvuođah láá vuobdum paijeel 20 kielân. Nube roomaanstis, "Baby Jane" (2005), Oksanen kieđâvuš paaniikhemâdâs já ton vaikuttâs elimân. Roomaan vuáđuld lii rahtum meid elleekove, mon pyevtittij Oktober já stivrejeijen lâi Katja Gauriloff. Suu kuálmád roomaan, "Puhdistus" (2008), šoodâi vistig čaitâlmin, mon vuosâeehid lâi kuovâmáánust 2007 já tast maŋa eskin romanin. Sehe čaaitâlm ete roomaan lijjii uáli jo piivnoheh já roomaan lâi ive 2008 enâmustáá vuobdum päikkieennâmlâš kirje (102 200 vuobdum pittád). WSOY jooskâi ohtsâšpargo Oksasijn ive 2010, mutâ sun vuáđudij jieijâs kuástidemseervâs Silberfeldt Oy ive 2011. Siämmáá ive sun sirdui meid Otava omâstem Like čällen, mii lii kuástidâm suu kulmâ čuávuváá roomaan: Kun kyyhkyset katosivat (2012), Norma (2015) já Koirapuisto (2019). Čaitâlmeh. Mainâšum tuše teatter, kost lamaš vuáđučááitus. Oopperah. Adelum tuše teatter, kost lamaš vuáđučááitus. Käldeeh. Oksanen Oksanen 
Soini. Soini lii kieldâ Suomâst, Maadâ-Tavepoođâeennâm eennâmkoddeest. Soinist ääsih 2 033 olmožid, já ton vijdodâh lii 574,22 km², mast 22,27 km² lii čääci. Soini naaburkieldah láá Alajärvi, Karstula, Kyyjärvi, Saarijärvi já Ähtäri. Siijdah. Hautakylä, Mäkelänkylä, Jokivarsi, Keisala, Kolu, Kukonkylä, Kuninkaanjoki, Laasala, Parviaisenkylä, Soini markkân, Ulvonkylä, Vehu já Vuorenmaa. Käldeeh. Soini 
Sojuz. Sojuz () lii ryeššilâš komovuotâskiijpâ, mon Sergei Koroljov vuávái Sovjetlito komovuotâohjelm várás. Skiijpah páččojeh Sojuz-kyeddimrakettáin (su. kantoraketti) já toh láá Sojuz-komovuotâohjelm uási. Skiijpâst láá aigij mield rahtum maaŋgah versioh. Ive 2015 räi skiijpâ sierâ versioin láá tohhum paijeel 120 luhostum kirdemid. Sojuz-komovuotâskiijpâst láá kulmâ uási: juurrâmrađemooduul, siäivummooduul já huolâttâsmooduul. Juurrâmrađemooduul. Ovdemuš uási skiijpâst lii juurrâmrađemooduul. Tot ana sistees puoh piergâsijd, maid siäivudijn ij taarbâš, tego testampiergâsijd, kameraid já noođijd. Tot puáhtá sisanneed meiddei máhđulii telagistemsajattuv. Juurrâmrađemooduul puáhtá táárbu mield sierriđ siäivummodulist, já talle tot tuáimá áimulukkân. Sojuz kosmonautij orroomsajeh lasanii kirdem ääigi čuuvtij ton maŋa ko ovdebáin almadittum (su miehitetty) komovuotâkapselijn kevttum teknisiih piergâseh sirdojii juurrâmrađemodulân. Juurrâmrađemooduul puovtij huksiđ keppisubbon ko maccâmkapsel, tastko tom ij taarbâš suoijiđ Eennâm áimukiärdán maccâm várás. Apollo-komovuotâskiijpâ koččommodulist lâi kuulmâ astronaut várás kuuđâ kuđâhâsmeetter aassâmsaje, já ton massa lâi 5 000 kiillud. Sojuzist siämmáá stuárusii astronautjuávhu várás lâi saje 9 kuđâhâsmeetterid. Taat saje lâi iänááš-uv juurrâmrađemodulist. Siäivummooduul. Siäivummooduul kosmonauteh kevttih skiijpâ päčimist já meiddei Enâmân maccâmist. Siäivummooduul oolâ lii pieijum spesialase, mii iästá sistile kummoom talle ko skiijpâ kirdá korrâ liävttoin áimukeerdi čoođâ Enâmân macâdijn. Siäivummooduul liähtu šadda hitásubbon vistig-uv áimukeerdi vuástus keežild já nubben meiddei liävtukepidemsuoivui keežild, tassaažân ko váldusuoivâ lekkâs já hidásmit skijpâ liävtu eennâm asan siäivudijn. Timmâ siäivum visásmiteh meetter aloduvâst tuáimee liävtukepidemraketteh, moh láá pieijum liegâsvuotâkoolbâ tuáhá. Ohtân siäivummooduul vuávám vátámâšâin lâi tot, et skiijpâst kalga leđe stuárráámus máhđulâš volumetrisâš pehtilvuotâ (siskáldâs saijaavuotâ jyehimáin ruŋgo vijđoduvváin). Pyeremus häämi tađe várás ličij pállu. Pállu ij kuittâggin adde luptimvyeimi já tot pyevtittičij ballistlii maccâm áimukiärdán. Ballistlâš maccâm áimukiärdán lii astronauttijd varâlâš tondiet ko skiijpâ keeppid liävtus čuuvtij. Áimukiärdán sirdum maŋa tot iästá skiijpâ stivrim meddâl juurrâmraađeest. Taandiet Sojuz maccâmkapselân väljejui "vyeijimčuovâ" häämi. Tast lii páálu hámásâš ovdâuási, moos lii lohtum páálunálásâš liegâsvuotâkolbâ njuáidus lávuluváin (čiččâm cekkid). Vyeijimčuováid paldâlistem lii čielgiimist toin naalijn, et Sojuz vuávám ääigi masa jo puoh vyeijimčuovah lijjii jurbâdeh. Huolâttâsmooduul. Skiijpâ tyehiuásist lii huolâttâsmooduul. Tot lii farppâl hámásâš teedâvuovdâ, mast láá vuáháduvah liegâsvuođâ haaldâšmân, šleđgâvyeimi käldee, kuhesmääđhi radio, radiotelemetria- sehe stelliildâsheiviittemvuáhádâh já haldâšemvuáhádâh. Huolâttâsmooduul teedâthánnáá uásist láá skiijpâ váldu- já värimotoreh - kiddis puáldámuš kevttee uigâmvyeimivuáhádâh juurrâmraađeest operistem já tobbeen meddâlpuáttim várás. Skiijpâst láá meiddei smavvâlatkiitteijee raakeetmotoreh stelliildâs tivomân. Huolâttâsmooduul ulguubeln láá stelliildâsheiviittemvuáháduv sensoreh já piäivášpaneleh, maid puáhtá stelliđ piäváá kulij taid jorgeetmáin. 
Somalia. Somalia littotäsiväldi (somalin "Jamhuuriyadda Federaalka Soomaaliya",) ađai Somalia (somalin "Soomaaliya",) lii staatâ Afrikâst. Ton uáivikaavpug lii Mogadishu. 
Sonkajärvi. Sonkajärvi lii kieldâ Suomâst, Tave-Savo eennâmkoddeest. Sonkajärvist ääsih 3 864 olmožid, já ton vijdodâh lii 1 576,79 km², mast 110,87 km² lii čääci. Sonkajärvi naaburkieldah láá Iisalmi, Kaajaan, Lapinlahti, Rautavaara, Sotkamo já Vieremä. Siijdah. Aittokoski, Haajaissydänmaa, Haapajärven Sydänmaa, Harva, Hernejärvi, Jyrkkä, Kaarakkala, Kalliomäki, Kalliosuo, Kainuunmäki, Kauppilanmäki, Kilpisaari, Koirakoski, Kukkopuro, Laaka, Mansikkavirta, Muuraisjärvi, Oinasjärvi, Paisua, Petäjäjärvi, Petäys, Päsmäri, Rutakko, Ryhälänmäki, Savonvirta, Sonkajärvi, Sonkakoski, Sukeva, Sälevä, Toivakko, Ulmala, Uuraa, Vehmasjärvi, Viitaa já Vänninmäki. Käldeeh. Sonkajärvi 
Sool. Sool lii oovdiš kieldâ Sveeicist, Glarus kantonist. Soolist ääsih 241 olmožid. Ton vijdodâh lii 13,26 km², já alodâh 637 m. Historjá. Sool kieldâ lopâttui ive 2010 loopâst, ko Betschwanden, Braunwald, Elm, Engi, Haslen, Linthal, Luchsingen, Matt, Mitlödi, Rüti, Schwanden, Schwändi já Sool kieldah lahtojii oohtân já šoodâi uđđâ Glarus Süd kieldâ. Käldeeh. Sool Sool 
Sortavala. Sortavala () lii kaavpug Ruošâst. 
Sorvâ. Sorvâ lii njomâtteijeešlaajâ, mii kulá kyeppirellei lahkon já sorvâellei čeerdân. Stuárudâh já olgohäämi. Sorvâ lii stuárráámus tááláá ääigi ellee sorvâellee já meid Suomâ stuárráámus ellee. Räävis tiäddá 200–825 kg. Rummâš kukkodâh lii 200–280 cm já sevealodâh 170–220 cm. Seeibi kukkodâh lii 7–10 cm. Ores lii ennuv stuárráb ko niŋálâs, já tuše orásist láá čuárvih. Soorvâst láá kubdâ turbe, čeve vyelni hiäŋgájeijee "siämu" já vieskâärdeeh. Jyelgih láá kuheh já koozah kubduuh, mii älkkedit muottust väzzim. Soksâm ivne lii čapisruškâd teikkâ ruopsisruškâd. Jyelgih já čuávji láá kuovgâduboh. Tälvisoovsâ, mii vuálgá kiđđuv meddâl, lii kuovgâdub ko kesisoovsâ. Sorvâvyesih láá ruopsisruškâdeh. Oressoorvâin láá čuárvih, moh uđâsmuveh jyehi ive ton maŋa, ko puáris čuárvih láá kuáškum. Uđđâ čuárvih šaddeh keesi ääigi näähki vyelni. Lavdâm já eellimpiirâs. Sorvâ iälá Tave-Eurasiast. Ton lavdâm uulât Skandinaviast, Puolast já Tšekist Tave-Kiinan já Ruošâ Jenisein. Mäddin lavdâm raijâšuvá mecciarostielâsân, mut vuomij mield tot lii levânâm meid arokuávloid. Sorvâ tiättoo harvii meid Saksaast, Uŋgarist já Kroatiast. Nuorttâriijkâst lii ovdil lamaš sierâlum populaatio, mut tot lii viehâ vissásávt lappum. Viijđes lavdâm já stuorrâ ohtâgâsmeeri tiet IUCN lii luokittâllâm soorvâ eellimvuáimálâš šlaaijân. Ive 2005 áárvu mield maailmist láá suulân 1,5 miljovn sorvâd, moin Euroopâst 0,5 miljovn. Euroopâst soorvah láá enâmustáá Ruotâst (340 000) já Suomâst (110 000). Soorvâ eellimpirâsin láá tave kuácceevyevdistielâs teikkâ liähmustielâs meecih. Tavveen sorvâ iälá keessiv meid laajišvuovdijn já motomeh ohtâgâsah sättih pääcciđ tálvástâllâđ tuodârkuávlui vuomijd. Jieŋâmeerâ rido vuonâin keessiv ässee soorvah värrejeh tälviv sisenâmân. Sorvâ iälá mielâstis nuorâ siähálâs- já kuácceevuovdijn. Sorvâ puáhtá eelliđ meid viehâ alda härvis aassâm. Eellimuđheh já lattim. Soorvah eellih enâmustáá ohtuu, mut sättih tälviv rähtiđ muádi ohtâgâs juávhuid. Kiđđuv kyeddim ääigi niŋálâsah vyelgih meddâl juávhust já hilgoh oovdeb ive vuosijd. Siämmáá ääigi oressoorvah vandârdeh soojijd, moin toh finnejeh eenâb raavvâd. Koskâmiärálávt soorvah vandârdeh kiđđuv já čohčuv 15–25 km. Nuorâ soorvah sättih jotteeđ kuhebijd-uv maađhijd. Kubdâ kozâidis iššijn sorvâ puáhtá väzziđ pyereest times-uv asseest. Soorvah láá meid pyereh vuojâdeijeeh já toh pyehtih sirdâšuđ suolluid maaŋgâ kilomeetter keččin. Raavâd. Soorvah láá táválávt aktiivlumoseh iiđeed- já ehidâsveeigi ääigi. Toh poreh keessiv syeini, sino, miestuid já suávi páárhu, motomin meid čäcišaddoid. Tälviv purrâmâššân láá uáiviáášán riseh já peeci párkku. Keessiv sorvâ vyerkkee purrâmuš čoovčâ lasanemääigi várás, já porá stuárráámus uási äigistis. Joba 50 kg peeivist. Tälviv piäiválâš purrâmušmeeri lii tuše 8–16 kg. Lasanem. Sorvâenni njoomât vyesi. Soorvâi roovvâd lii čohčuv. Oressoorvah kištottâleh niŋálâsâi mielâstumvuođâst neehušis tuáruin. Parâttâlmân valmâš ores kuáivu enâmân kimekyepi já kužžá toos. Niŋálâs njunnee kyepi já sáttá kužžâd jieš-uv toos. Niŋálâs tiätá kimekyepi kuužâ haajâst, ete ores lii vaalmâš parâttâllâđ. Niŋálâs párná kiđđuv 1–2, harvii kulmâ vyesi. Eidušoddâm vyesi tiäddá 11–16 kg. Tot čuávu eeni ton räi, ete uđđâ vyesi lii šoddâmin já enni vuájá tom meddâl. Vyelišlaajah já aldahyelhih. Ameriksorvâ Ovdil sehe Amerikâst ellee sorvâ já eurooplâš sorvâ luokittâllui siämmáá šlaajâ vuálá. Luokittâllâm mield soorvâst lijjii čiččâm vyelišlaaijâd: euroopsorvâ (Alces alces alces) Eurasia viestâruásist, siberiasorvâ (A. a. pfitzenmayeri) já mantšuriasorvâ (A. a. cameloides) Nuorttâ-Eurasiast sehe nuorttâkanadasorvâ (A. a. americana), viestârkanadasorvâ (A. a. andersoni), shirassorvâ (A. a. shirasi) já alaskasorvâ (A. a. gigas) Tave-Amerikâst. Tááláá ääigi Eurasia já Tave-Amerik soorvah láá luokittâllum jieijâs šlaajáid, ko toi karyotiijpah já rumâšrááhtus láá ereslágáneh. Euroopâst já Jenisei viestârbeln iälá sorvâ (Alces alces) já Tave-Amerikâst sehe Eurasiast Jenisei nuorttiibeln iälá ameriksorvâ (A. americanus). Jenisei kierruin, Mongoliast já Kiinast sorvâšlaajah eellih siämmáin soojijn, kuás šlaajah sättih ruossâlistuđ. Kuábbáá-uv šlaajâst láá kyehti vyelišlaajâ. Tááláá tiäđu mield soorvâ vyelišlaajah láá Alces alces alces já A. a. caucasicus, moin majemuš lii suvâttum. Miäcástem. Sorvâ lii Suomâ merhâšitteemus pivdoellee. 1800-lovo loopâst sorvânääli uccánij ennuv lijgemiäcástem tiet, já šlaajâ masa suvâttui Suomâst. Suojâlemtoimâi iššijn sorvânääli šodâškuođij jotelávt 1930-lovvoost. Soorvâmiäcástem tábáhtuvá táválávt uces juávhuin. Távjá ohtâ juávkku suorgât soorvâ joton nube juávhu luus, mii páácá tom. Eres miäcástemvyevih láá ovdâmerkkân orostittem umásteijee sorvâpennuin, perttum purâdemsaje alda já muotâruánnjásij iššijn kuorâdem. Tááláá ääigi sorvâmeerijd heiviitteleh miäcástmijn. Ive 2020 soorvâ uážui miäcástiđ Suomâ pivdoelleekuávdáá mieđettâm luuvijn Laapist sehe Tavenuorttiienâmist 1. – 20. čohčâmáánu já eres kuávluin 1. čohčâmáánu - 9. roovvâdmáánu, mut tuše piäldust vahtimin. Ubâ Suomâst miäcástemäigi álgá 10. roovvâdmáánu já nohá 15. uđđâivemáánu. 31. juovlâmáánu maŋa miäcástmist ij kuittâggin uážu innig kevttiđ pennuu. Jotolâh. Vuájáán já soorvâ suoččâmist šadda táválávt tuođâlâš vaahâg, sehe soorvân, ulmuid já vuájánân. Kuhes jyelgih já stuorrâ ruumâš taheh soorvâst jotolâhân varâlâš. Sorvâ pärttid táválávt ehidist teikkâ iđedist, ko tot lii ucâmin purrâmuš. Käldeeh. "Taan siijđo uási lii jurgâlum suomâkielâlâš Wikipediast." 
Sotkamo. Sotkamo lii kieldâ Suomâst, Kainuu eennâmkoddeest. Sotkamost ääsih 10 330 olmožid, já ton vijdodâh lii 2 951,86 km², mast 303,06 km² lii čääci. Sotkamo naaburkieldah láá Kaajaan, Kuhmo, Nurmes, Paltamo, Rautavaara, Ristijärvi já Sonkajärvi. Siijdah. Alasotkamo, Heinämäki, Halmetvaara, Jormaskylä, Juholankylä, Juurikkalahti, Kaitainsalmi, Korholanmäki, Kontinjoki, Laakajärvi, Losovaara, Naapurinvaara, Nuasjärvi, Ontojoki, Paakinmäki, Parkua, Pohjavaara, Riekinranta, Sapsoperä, Saukko, Sipinen, Sipola, Soidinvaara, Sumsa, Suovaara, Tipasoja, Torinkylä, Tuhkakylä, Vuokatti, Ylisotkamo, Ärväänkylä já Maanselkä. Käldeeh. Sotkamo 
Sotši. Sotši () lii kaavpug Ruošâst. Viehâdâh. Ive 2013 Sotšist assii 368 000 olmožid. 
Sri Lanka. thumb Sri Lanka lii staatâ Aasiast. Sri Lankast láá kyehti uáivikaavpug: Kotte (lahâasâttemlâš) já Colombo (virgálâš). Sri Lanka 
Staffolo. Staffolo lii kieldâ Italiast, Marche kuávlust. Staffolost ääsih 2 191 olmožid. Ton vijdodâh lii 27,50 km², já alodâh 442 m. Staffolo naaburkieldah láá Apiro, Cingoli, Cupramontana, Jesi já San Paolo di Jesi. Käldeeh. Staffolo 
Stephen King. Stephen Edwin King (š. čohčâmáánu 21. peeivi 1947, Portland, Maine, Ovtâstumstaatah) lii ameriklâš kirječällee. Eellim. Stephen King šoodâi Portlandist, Mainest. Suu vaanhimeh, Donald já Nellie Ruth Pillsbury King, iäránáin, ko King lâi vala ucce. Viljâinis Davidáin suoi aasáin tast maŋa sunnuu ennijn. Sij varriistâlii vistig tuohuteehi ovdilgo monnii maassâd Mainen já paccii tohon. King juuđij Durham vuáđuškoovlâ já Lisbon Falls luvâttuv, kost sun valmâštui ive 1966. Sun čaalij aktiivlávt jo talle. Luvâttuv maŋa King peesâi siisâ Maine ollâopâttâhân luuhâđ eŋgâlâskielâ, kost sun valmâštui ive 1970. Pargo ij kuittâgin kavnum tállân, pic esken čohčuv 1971, kuás sun algâttij eŋgâlâskielâ máttáátteijen Hampden Academyst. Ehidij já oholoopâi sun čaalij novellijd já pargeldij meid romanijn. King naajâi Tabitha Sprucein ive 1971. Suoi láin teivâm Maine ollâopâttuvvâst, kost kuohtuuh láin lamaš uáppen. Sunnust láá kulmâ päärni já nelji pärnipäärni. Karrieer. Kiđđuv 1973 Doubleday & Co. tuhhiittij King roomaan "Carrie" almostittem várás. Sunjin muštâlui, ete jis tot vuábdoo pyereest, te sust lii máhđulâšvuotâ kyeđđiđ suu pargo máttáátteijen já tuše čäälliđ. King jieijâs mielâst maainâs škovlâpiävuttum nieidâst kiäst láá telekineetliih vyeimih ij lamaš pyeri já sun leggistij-uv vistig tom roskeliitán. Suu kálgu, Tabitha, kuittâg kuáivui tom tobbeen já kivrij kállás vuolgâttiđ tom kuástideijei. Nuuvt Carrie almostui kiđđuv 1974. 1980-lovvoost King lâi sorjolâš sehe kokaiinân já alkoholân. Tot vaaigutškuođij meid suu čälimân já suu jieijâs mielâst "The Tommyknockers" (suom. Kolkuttajat) lii-uv suu hyenemus kirje. Tot lâi majemuš kirje, mon sun čaalij ko lâi vala sorjolâš. Tast maŋa sun kuođij kokaiin já alkohol. Richard Bachman. Richard Bachman lâi Stephen King pseudonyym suu karrieer aalgâst. Suu kuástideijee lâi ton uáivilist, ete oovtâ čällest ij pyevti almostuđ maŋgâ kirje ivveest. Maŋeláá King ij innig perustâm taggaar njuolgâdusâst já sust sattii almostuđ kulmâ-uv kirje oovtâ ive ääigi. King filmiistmeh. a>King kiirjijn láá rahtum paijeel 100 elleekovveed já maaŋgah tv-rááiđuh. Ohtâ pivnohumosijn elleekuuvijn lii Stanley Kubrick stivrim "The Shining" (suom. Hohto), moos King jieš ij lijkkum ollágin, ko suu mielâst kirjes lâi tulkkum puástud. Sun ij meid lijkkum toos, ete Jack Nicholson čaittâlij uáivipersovn, Jack Torrance, ige tooskin ete Torrance lii váhá jollâ aalgâ rääjist. Elleekove lâi King mielâst meid váhá misogynistlâš, ko nissoon tast lâi tuše kehnittes piškee. Eres King mainâsij vuáđuld rahtum pegâlmâs elleekoveh láá ovdâmerkkân "The Shawshank Redemption" (1994), "The Green Mile" (1999) já "It" (2017). It-roomaan vuáđuld rahtui meid tv-miniráiđu jo ive 1990. Käldeeh. King King 
Steve McQueen. Terrence Stephen McQueen () lâi ovtâstumstaatâlâš čaittâleijee, kiän peeggâlmumoseh roolah láá elleekuuvijn The Magnificent Seven (1960), The Great Escape (1963), Bullitt (1968), Papillon (1973) já The Towering Inferno (1974). Käldeeh. McQueen McQueen McQueen 
Steve McQueen (stivrejeijee). Steven Rodney McQueen (š. roovvâdmáánu 9. peeivi 1969, Lontoo, Eŋland) lii eŋlandlâš stivrejeijee já čällee, kiän elleekove 12 Years a Slave (2013) vuoitij ennuv palhâšuumijd, stuárráámus tain pyeremuu elleekove Oscar-palhâšume. Meid suu eres kuhes elleekoveh, Hunger (2008), Shame (2011) já Widows (2018), láá finnim iävtukkâsvuođâid já vuáittám palhâšuumijd. Käldeeh. McQueen McQueen 
Steven Spielberg. Steven Allan Spielberg (š. juovlâmáánu 18. peeivi 1946, Cincinnati, Ohio, Ovtâstumstaatah) lii ohtâ Hollywood tobdosumosijn elleekovestivrejeijein, kii lii stivrim maaŋgâlágán elleekuuvijd ain scifi-elleekuuvijn historjálâš já suátielleekuuvijd. Sun lii toimâm meid pyevtitteijen já lii ohtâ DreamWorks studio vuáđudeijein. Spielberg lii ohtâ riggásumosijn elleekoverähtein maailmist. Spielberg vaikuttâs lii lamaš styeres já suu elleekoveh láá 1970-lovo maŋa miäruštâllâm, eenâb ko eres elleekoveh, mii lii piivnoh elleekoverähtimist. Maaŋgah suu elleekuuvijn láá lamaš miänástusah, moin sehe keččeeh já kritijkkáreh láá lijkkum. Eellim. Spielberg šoodâi Cincinnatist, Ohiost konsert pianist Leah Frances (Posner) já šleđgâinsiner Arnold Spielbergân, kiäh láin kuohtuuh šoddâm ryeššilâs-juuvdálâš enâmânvärrejeijee perruid. Pärnin Spielberg peerâ varrij ennuv já sij assii ovdâmerkkân Haddon Townshipist, New Jerseyst já Phoenixist, Arizonast ovdilgo sij värrejii Saratogan, Kalifornian. Kaliforniast Spielberg uusâi kuohtii luuhâđ elleekove syergi University of South Californian, mutâ kuábbáágin tove ij lam lukko. Nuuvtpa sun šoodâi uáppen California State Universityn, mutâ maŋeláá jooskâi uápuid tobbeen juurdân ovdediđ suu elleekovekarrieer. 35 ihheed monnii ovdilgo sun maacâi luuhâđ uápuidis loopân. Spielbergist lii meid luuhâmvädisvuotâ, mii paasij diagnosisthánnáá ive 2007 räi. Jo pärnin elleekoveh kiäsuttii Spielberg. Ko eres párnááh kivsedii Spielberg suu juuvdálâšvuođâ tet, te sun irâttij kielestiđ, ete peerâ lii saksalâš já kaavnâi mottoomlágán lohđuttâs elleekoverähtimist. Oovtâ päikkielleekovásis sun valjij viärráámuu kivsedeijes čaittâliđ naaci. Karrieer algâ. Eejis kaitafilmâkameráin Spielberg kuvviiškuođij jieijâs projektijd jo pärnin pääihist. Maŋeláá eeči išedij suu peessâđ išedeijen Universal Studiosân. Jo nubálovihásâžân Spielberg raahtij 40-miinuut suátifiilmâ, "Escape to Nowhere" (1962), mii finnij mottoom palhâšume-uv, já kuhes scifi-elleekove, "Firelight". Kuittâg suu čuávuvâš elleekove, uánihiselleekove "Amblin’" (1968), lâi tot, mii kiäsuttij oovtâ hoovdâ Universal Studiost, já 1960-lovo loopâst Spielbergist šoodâi-uv ohtâ nuorâmuin televisiostivrejeijein Universalist. Sun stivrij oosijd maŋgáid televisioráiđoid ovdâmerkkân "Colombon", "Marcus Welbyn", "M.D.n" já '. 1970-loho. Ive 1971 Spielberg raahtij suu vuosmuu televisioelleekove, Duel, mii lâi miänástus. Ton áánsust lehâstui Spielbergin uksâ rähtiđ meid muide ko televisioelleekuuvijd. Vuosmuš taggaar lâi "The Sugar Express" ive 1974 já jo čuávuváá ive tast poođij olgos "Jaws", mii lii ohtâ enâmustáá tiänám elleekuuvijn, já mii pajedij Spielberg njunošstivrejeijei juávkun. Jaws finnij pyeremuu elleekove Oscar-palhâšume já meid ton muusik, mon nuottij John Williams, finnij Oscar. Spielberg jieš lii ettâm, ete Jaws lâi ohtâ vaigâdumosijn elleekuuvijn kuvviđ ton tááhust, ete tast lâi nuuvt ennuv meerâst kuvvim. Maŋeláá feerim kuittâg išedij, jis lijjii vaigâdvuođah eres elleekuuvijn: toh urruu älkken ko aainâskin ij taarbâš meerâ alne teikkâ čääsist leđe. Suu čuávuváá elleekooveest, "Close Encounters of the Third Kind" (1977), lijjii-uv ennuv vädisvuođah spesiaalefektijn ton tááhust, ete tallaš teknologiain ij puáhtám nuuvt älkkeht olášuttiđ Spielberg jurduid. Ton-uv elleekooveest šoodâi miänástus. Tot finnij pyeremuu kuvvim Oscar, já Spielberg jieš finnij suu vuosmuu Oscar-iävtukkâsvuođâ. 1980-loho. a>st "Indiana Jones and the Temple of Doom" kuvvim ääigi Ive 1981 poođij vuosmuš "Indiana Jones" -elleekove, "Raiders of the Lost Ark", mast Spielberg finnij suu nube Oscar-iävtukkâsvuođâ. Puoh Indiana Jones -elleekoveh, moid šoddii val kyehti lase 1980-lovo ääigi, kevttih ivnáás elleekuvvim, virkkuus editistem já utkáás spesiaalefektijd, já tai uáiviroolâst lii Harrison Ford. Val pivnohub elleekove lâi kuittâg ive 1982 puáttám "E.T. the Extra-Terrestrial", mast Spielberg lii ettâm, ete lii puoh merhâšitteemus elleekove sunjin olssis. Sun finnij tast noomâ já jáválâšvuođâ, mutâ ovdil taam elleekove talle 36-ihásâš stivrejeijee ij lam smiettâmgin, ete halijdičij perruu. Elleekoveh lijjii ton räi lamaš suu párnááh. E.T.st leijee kulmâ pärničaittâleijee kuittâg mulsuu suu mielâ já kulmâ ive maŋeláá Spielberg uážui suu vuosmuu alge. 1980-lovo ääigi Spielberg raahtij meid kyehti elleekove kiirjij vuáđuld: "The Color Purple" (1985) já "Empire of the Sun" (1987). Motomeh láá meid ettâm, ete 1980-lovo polâttettee klassijkkár "Poltergeist" ličij meid Spielberg stivrim, veikkâ loppâteevstâin sun lii tuš pyevtitteijen já čällen já Toby Hooper stivrejeijen. Eteh, ete Spielberg poolâi stivrejeijei jasko älgimist já tondiet koijâdij Hooper stivrejeijen, ko oppeet motomeh láá ton mielâ, ete suu sopâmuš E.T. stivrejeijen ij luáštám suu leđe meid Poltergeist stivrejeijee. Jyehi tááhust Poltergeist juurdâ lii leđe jotkâ Close Encounters of the Third Kind -elleekován. 1990-loho. Spielberg lâi hirmâd aktiivlâš 1990-lovo aalgâst nuuvt stivrejeijen ko pyevtitteijen-uv. Veikkâ suu vuosmuš elleekove 1990-lovvoost, "Hook" (1991), ij lam ulmui mielâst nuuvt pyeri, te Spielberg joođhij ain ovdâskulij. Ive 1993 sun stivrij "Jurassic Park" já "Schindler’s List", mon sun pyevtittij-uv. Oppeet kuohtuuh tain elleekuuvijn lijjii hirmâd pivnoheh. Schindler's List vuoitij ohtsis čiččâm Oscarid. Ive 1994 Spielberg vuáđudij DreamWorks studio oovdâst Jeffrey Katzenbergáin já David Geffenáin. Studio lii pyevtittâm maaŋgâid piivnoh animaatioid tego "Shrek" elleekuuvijd. 2000-loho. Spielberg arbij Stanley Kubrickist "A.I. Artificial Intelligence" (2001) stivrejeijee saje. 2010-loho. Ive 2016 Spielberg uážui BBC Blue Peter -meerhâ, mii lii BBC párnái televisio-ohjelm alemus kunnijâttem. Tom uážžuh tuše häärvih, muáddi ulmuu jyehi ive. Spielberg eeđâi, ete sun lii syele ain halijdâm oovtâ. Teemah. Spielberg lii maŋgii muivim ulmuid toin, maht sun lii ráhtám kyehti aaibâs ereslágán ollâproofiil elleekove oovtâ siämmáá ive ääigi. Sun lii kieđâvuššâm elleekuvijnis maaŋgâlágán aašijd tego sevŋis kuuvijd ulmui ráhtám teknologiast, optimistlijd komovuođâmainâsijd já meid stuorrâ koččâmušâid maailmist tego suáđi, näliolgoštem já holokaust. Stuárráámus uási Spielberg elleekuuvijn láá kuittâg vuáđuld optimistliih. Motomeh eteh, ete toh láá liijkás-uv sentimentaalliih, mutâ Spielberg jieš ij poolâ tast. Tast sust puáhtá uáiniđ vaikuttâsâid Frank Caprast. Spielberg lii mainâsteijee, kiän jiešvuottân lii tot, ete suu kiäsut párnáimainâsij tijdâ já sust lii nahcâ mieldieelliđ párnái uáinimčievâst. Spielbergân láá-uv vaikuttâm Walt Disney -elleekoveh ennuv, já sun lii ettâm, ete oopâi tain, ete kalgeh leđe vyestikeejih já kontrast. Spielberg elleekooveest "The Terminal" puáhtá meid uáiniđ siämmáálágán modernkomedia jiešvuovijd ko Jacques Tati "Playtime"st. Käldeeh. Spielberg Spielberg 
Sudan. Sudan (), virgálávt Sudan täsiväldi (), lii staatâ Afrikâst. Ton uáivikaavpug lii Khartum. Sudan virgáliih kielah láá arabiakielâ já eŋgâlâskielâ. Sudanist ääsih suulân 43,8 miljovn olmožid, kiäin 70 % láá sunnimuslimeh, 25 % Afrik ärbivuáválij oskolduvâi hárjutteijeeh já 5 % ristâoskoliih. Sudan ránnjástaatah láá tavveen Egypti, nuorttâviestârist Libya, viestârist Tšad, maadâviestârist Koskâ-Afrik täsiväldi, mäddin Maadâ-Sudan já nuorttân Etiopia já Eritrea. 
Suomussalmi. Suomussalmi lii kieldâ Suomâst, Kainuu eennâmkoddeest. Suomussalmist ääsih 7 644 olmožid, já ton vijdodâh lii 5 857,59 km², mast 587,01 km² lii čääci. Suomussalmi naaburkieldah láá Hyrynsalmi, Kuáccám, Kuhmo, Pudasjärvi, Puolanka já Taivalkoski. Siijdah. Alajärvi, Ala-Vuokki, Hossa, Jumaliskylä, Juntusranta, Kaljuskylä, Kerälä, Kiannanniemi, Korpela, Korvua, Kuivajärvi, Kurimo, Lomakylä (Suomussalmi), Myllylahti, Näljänkä, Näätälä, Peranka, Pesiökylä, Pesiönlahti, Piispajärvi, Pisto, Pitämä, Pyhäkylä, Raate, Ruhtinansalmi, Sakara, Selkoskylä, Siikaranta, Suomussalmi markkân, Tervakangas, Vaaranniva, Vasara, Vuokki, Yli-Vuokki já Ämmänsaari (kieldâkuávdáš). Käldeeh. Suomussalmi 
Suomâ. Suomâ teikkâ Suomâ täsiväldi (teikkâ "Suoma dásseváldi", teikkâ "Lääʹddjânnam tääʹssväʹldd", teikkâ "Suomen tasavalta", teikkâ "Republiken Finland") lii jiečânâs täsiväldi tave-Euroopâst Nuorttâmeerâ tavenuorttiibeln. Uđđâivemáánu 1. peeivi 1995 Suomâ seervâi Euroop union jesânin. Suomâst láá suulân 5,5 miljovn ässed. Aalmuglâškielah já eres kielah. Suomâ vuáđulaavâ mield Suomâ aalmuglâškielah láá suomâ- já ruotâkielâ. Kuittâg vuáđulaavâ 17 § 3 moomeent mield sämmilijn algâaalmugijn, romanijn já eres ucceeblovoin lii vuoigâdvuotâ paijeentoollâđ já ovdediđ jieijâs kielâ já kulttuur. Haldâttâh já politiik. Suomâ staatâhäämi lii täsiväldi. Suomâ staatâhovdâ lii täsivääldi president, kiän virgepaje pištá kuttâ ive, kuittâg enâmustáá kyehti virgepaje maŋaluvâi. Aalmug väljee president njuolgâ valjâiguin. Presidentist lii vala-uv formaallâš kieldimvuoigâdvuotâ vuáđulaavâ mield ađai ko ovdâskodde lii tuhhiittâm laavâ já adelâm tom presidentân nanodemnáál, te president puáhtá kyeđđiđ laavâ naanoodhánnáá teikâ piettâl naanoodmist tom. Jis taat tábáhtuvá, te laahâ máccá ovdâskoodán, mii puáhtá val nanodiđ laavâ president naanoodhánnáá-uv. President noomât alemus virgealmaid já joođeet oovtâst staatâraađijn Suomâ olgopolitiik. Táválávt Euroop unionân kyeskee aašijd hoittáá uáiviminister. Presidentin väljejui ive 2012 Sauli Niinistö, kii väljejui uđđâsist presidentin ive 2024 räi ive 2018 presidentvaaljâin. Virgálávt uáiviminister, eres ministereh já riehtikansler taheh "staatârääđi". Taat kočoduvvoo távjá meid "haldâttâssân". Tááláš uáiviminister lii Sanna Marin já staatâvarijminister Matti Vanhanen. Haldâttâh. Suomâ vuáđulaavâ mield Suomâst staatâväldi kulá aalmugân já haldâttâsvääldi kevttih täsivääldi president já staatârääđi, mon jesâneh kalgeh navdâšiđ ovdâskode luáttámuš. Suomâ ovdâskode lii oovtkáámmársâš parlament. Ovdâskoddeest láá 200 aalmugovdâsteijed, kiäh väljejuvvojeh koskâvuođâlâš ovdâskoddevaaljâin. Taah vaaljah tuállojeh neelji ive kooskâi. Kuávlujuáhu. Ive 2009 rääjist Suomâst láá lamaš 19 eennâmkodded, main ohtâ ađai Åland lii jiešhaaldâtlâš. Historjáliih eennâmkodeh Suomâst láá 9. Käldeeh. "Uási taan siijđost lii jurgâlum suomâkielâlâš Wikipediast" 
Suomâ-ugrâlâš kielah. Suomâ-ugrâlâš kielah láá kielah, moh kuleh uralâlâš kielâperrui. Ovdâmerkkân sämikielah, suomâkielâ, uŋgarkielâ já virokielâ láá suomâ-ugrâlâš kielah. Käldeeh. Suomâ-ugrâlâš kielah 
Suomâ Aalmug Vistig. Suomâ Aalmug Vistig () lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019. Suomâ Aalmug Vistig 
Suomâ Kuávdášpiäládâh. Suomâ Kuávdášpiäládâh (uánihubbooht Kuávdáš,) lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019, já "Motomeh Suomâ piäláduvâi noomah", almostittum 19.05.2017. Suomâ Kuávdášpiäládâh 
Suomâ Ristâlâšdemokraateh. Suomâ Ristâlâšdemokraateh (uánihubbooht Ristâliih,) lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019, já "Motomeh Suomâ piäláduvâi noomah", almostittum 19.05.2017. Suomâ Ristâlâšdemokraateh 
Suomâ ovdâskodde. Suomâ ovdâskodde (já) lii Suomâ oovtkáámmársâš parlament já alemus staatâorgaanin. Ovdâskoddeest láá 200 aalmugovdâsteijed, kiäh väljejuvvojeh koskâvuođâlâš ovdâskoddevaaljâin. Taah vaaljah tuállojeh neelji ive kooskâi. * 
Suomâ ruátálâš aalmugpiäládâh. Suomâ ruátálâš aalmugpiäládâh (uánihubbooht Ruátáliih,) lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019, já "Motomeh Suomâ piäláduvâi noomah", almostittum 19.05.2017. Suomâ ruátálâš aalmugpiäládâh 
Suomâ sosialdemokraatlâš piäládâh. Suomâ sosialdemokraatlâš piäládâh (uánihubbooht Sosialdemokraateh,, uánádâs SDP) lii ohtâ Suomâ stuárráámuin piäláduvâin. Tot vuáđudui ive 1899 Tuurkust noomâin "Suomen työväenpuolue". Tááláá noomâ valdii kiävtun ive 1903 Forssast toollum piäládâhčuákkim maŋa. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019, já "Motomeh Suomâ piäláduvâi noomah", almostittum 19.05.2017. Suomâ sosialdemokraatlâš piäládâh 
Suomâ täsivääldi president. Suomâ täsiväldi president (,,) lii Suomâ staatâhovdâ, kiäm Suomâ aalmug väljee njuolgâ valjâiguin kuuđâ ive kooskâi. Sun joođeet Suomâ olgopolitiik oovtâst staatâraađijn já lii piäluštâsvuoimij pajehovdâ. Käldeeh. "Uási taan siijđost lii jurgâlum suomâkielâlâš Wikipediast" * Suomâ täsivääldi president 
Suomâ vuáđulaahâ. Suomâ vuáđulaahâ (731/1999,,) lii ohtâlâs vuáđulaahâ, mii šoodâi vuáimán njuhčâmáánu 1. peeivi 2000. Tááláš vuáđulaahâ poođij neelji puáris laavâ sajan, moh asâttuvvojii Suomâ jiečânâsvuođâ algâiivij ääigi: ive 1919 haldâttâshäämi, ive 1928 staatâpeivioornig sehe kyehti ministerovdâsvástádâsân kyeskee laavâ. Aalmuglâškielah já eres kielah. Vuáđulaavâ mield Suomâ aalmuglâškielah láá suomâ- já ruotâkielâ. Kuittâg vuáđulaavâ 17 § 3 moomeent mield sämmilijn algâaalmugijn, romanijn já eres ucceeblovoin lii vuoigâdvuotâ paijeentoollâđ já ovdediđ jieijâs kielâ já kulttuur. Laavâ rááhtus. Vuáđulaavâst láá 131 cekkid 13 lovvoost. Smavvâ tärhistmijn huolâhánnáá iänááš njuolgâdusah láá aldasáid siämmááláváneh ko ovdebijn laavâin, ovdâmerkkân ive 1995 vuáđuvuoigâdvuođâi njuolgâdusah láá valdum uđđâ vuáđulaahân aldasáid tagarin. Laahân iä lasettum ive 2000 uđđâ vuáđuvuoigâdvuođah. 1 loho – Staatâoornig vuáđđuseh. Vuáđulaavâ vuosmuu lovvoost láá staatânjuolgâdus válduprinsiipeh. Täin njuolgâdusâin miäruštâllojeh Suomâ jiečânâsvuotâ já täsiváldálâš haldâttâshäämi sehe asâtteh väldikode kuávluh já Suomâ aalmuglâšvuođâ vuáđđuseh. Staatânjuolgâdus vuáđđun lii aalmugsuvereniteet, mii lii prinsiip, et staatâväldi kulá aalmugân, mon oovdâst staatâpeivijd čokkânâm ovdâskodde. Prinsiip mield ovdâskodde lii Suomâ alemus staatâorgaanin já haldâttâs- já tuámuväldi láá vyeliláá ko ovdâskodde. Taan maŋa vuáđulaahâ meerrid, et staatârääđi jesâneh kalgeh navdâšiđ ovdâskode luáttámuš. Euroop union jeessânvuotâ. Njuhčâmáánu 1. peeivi 2012 šoodâi vuáimán vuáđulaavâ nubástus, mon mield Suomâ lii Euroop union jesân. Suomâ kuittâg seervâi Euroop unionân jo uđđâivemáánu 1. peeivi 1995. 2. loho – Vuáđuvuoigâdvuođah. Vuáđulaavâ nube lovo teeman láá vuáđuvuoigâdvuođah. Taat leš vuáđulaavâ tehálumos loho, tastko vuáđulahâváljukodde kárttá tyellittälli tulkkuđ taan lovo aašijd, ko tot aasât táválijd laavâid. Taat loho aasât vuáđuvuoigâdvuođâid já oovdânpyehtiđ vuáđđusijd, moiguin toid vuoigâdvuođáid puáhtá tarvaniđ. Ovdâmerkkân ive 2006 vuáđulahâváljukodde adelij ciälkkámuš paijeel 60 lahâiävtuttâsâin vuáđuvuoigâdvuođâ uáinimčievâst, mon maŋa täid lahâiävtuttâsâid koolgâi mutteđ. Spiekâstâhtile já vuáđuvuoigâdvuođah. Taan lovo majemuš cekki kieđâvuš máhđulâšvuođâ raijiđ vuáđuvuoigâdvuođâid koskâpuddâsávt spiekâstâhtile ääigi. Spiekâstuvâi vuáđustâsâid kalga asâttiđ lavváin, mut raijiittâsâid puáhtá olášuttiđ jo-uv lavváin teikkâ asâttâssáin. Vuáđulaahâ tiädut spiekâstâhtooimâi koskâpuddâsâšvuođâ já tom, et raijiittâsâid kalga tárkká miäruštâllâđ. Spiekâstâhtooimah iä uážu rikkođ Suomâ tuhhiittem almugijkoskâsijd olmoošvuoigâdvuotâkenigâsvuođâid. Taat cekki heiviittui vuosmuu keerdi njuhčâmáánust 2020, ko ton vuáđuld laahâ raavâdviäsui steŋgimist asâttui. Laavâ ulmen lâi viggâđ estiđ SARS-CoV‑2-virus leevvânmist. 3. loho – Ovdâskodde já aalmugovdâsteijeeh. Vuáđulaavâ kuálmád lovvoost láá vuáđunjuolgâdusah ovdâskode ráhtusist já toimâpaajeest nuuvtko tot, et Suomâ ovdâskodde lii oovtkáámmársâš já et ovdâskoddeest láá 200 aalmugovdâsteijed, kiäh väljejuvvojeh ovdâskoodán neelji ive kooskâi. Taan lovvoost miäruštâlloo kii uážžu viggâđ aalmugovdâsteijen já kii ij uážu. Iävtukkâs kalga leđe jienâvuoigâdvuođâlâš já olesváldálâš, vâi sun lii valjâtohálâš. Nuuvtpa vyeliahasiih teikkâ meid rävisulmuuh, kiäh láá vááijuvváldáliih, iä uážu viggâđ aalmugovdâsteijen. Sii lasseen aalmugovdâsteijen iä uážu viggâđ il. Suomâ president, ollâ riehtivirgeomâhâš teikkâ suáldátvirgeest palvâleijee. Käldeeh. "Uási taan siijđost lii jurgâlum suomâkielâlâš Wikipediast" 
Suomâkielâ. Suomâkielâ lii suomâ-ugrâlâš kielâ. Ton sárnoomeeri lii 5,5 miljovn. Suomâkielâ lii anarâškielâ kaaidâs hyelkkikielâ. Suomâkielâ pustaveh. Tai lasseen suomâkielâ čäällimvuáhán kuleh Š- já Ž-pustaveh, mut taah iä liähu ollásávt vuáhádum. 
Suomâráp uárjih. Suomâráp uarjih lii anarâš ráppájeijee Amoc laavlâ, mii kulá Amok-kaččâm -albumân. 
Suonenjoki. Suonenjoki lii kaavpug Suomâst, Tave-Savo eennâmkoddeest. Suonenjokist ääsih 6 981 olmožid, já ton vijdodâh lii 862,33 km², mast 148,79 km² lii čääci. Suonenjoki naaburkieldah láá Kuopio, Leppävirta, Pieksämäki, Rautalampi já Tervo. Historjá. Suonenjoki vuáđudui ive 1865, já tast šoodâi kaavpug ive 1977. Siijdah. Herrala, Hulkkola, Jauhomäki, Karkkola, Kukkola, Kutumäki, Kutunkylä, Kuvansi, Käpylä, Kärkkäälä, Lempyy, Liedemäki, Luukkola, Lyytilänmäki, Markkala, Nuutila, Piispalanmäki, Pörölänmäki, Rajalanniemi, Rieponlahti, Sydänmaa, Toholahti, Tyyrinmäki, Vauhkola, Vehvilä, Viippero, Jalkala, Karsikonmäki, Suontee, Suihkola, Kolikkoinmäki já Kinnula. Käldeeh. Suonenjoki Suonenjoki 
Suovâkuoškâ. Suovâkuoškâ (, já) lii kieldâ Suomâst, Laapi eennâmkoddeest. Suovâkuoškâst ääsih 1 008 olmožid, já ton vijdodâh lii 6 496,50 km², mast 57,30 km² lii čääci. Suovâkuoškâ naaburkieldah láá Kyelijävri, Pelkosnjargâ já Suáđigil. Siijdah. Hihnavaara, Kuosku, Lunkkaus, Martti, Rovala, Ruuvaoja, Nousu, Suovâkuoškâ, Seitajärvi, Tanhua, Viitaranta já Värriö. Käldeeh. Suovâkuoškâ 
Suriname. thumb Suriname lii staatâ Maadâ-Amerikâst. Ton uáivikaavpug lii Paramaribo. 
Suáluičielgi. Suáluičielgi (já) lii sijdâ já tuuristkuávdáš Aanaar kieldâst. Suáluičielgi lii ohtâ Suomâ puárásumosáin čuoigâmkuávdáin já fáálá valjeest čuoigâmkiäinuid. Keessiv Suáluičielgist láá ennuv vajâldemkiäinuh, moh fäällih turistáid máhđulâšvuođâ uápásmuđ putes já mučis meccikuávlun já tuodárluándun. Sijdâ lii ucce, mut tobbeen láá maaŋgâlágáneh hotelleh já raavâdviäsuh já meiddei puoh palvâlusah, maid turisteh sättih tarbâšiđ. Suáluičielgi 
Suávvil. Suávvil ("Thymallus thymallus") lii kyelišlaajâ, mii kulá luosâkuolij laahkon. 
Suáđigil. Suáđigil (, já) lii kieldâ Suomâst, Laapi eennâmkoddeest. Suáđigilist ääsih 8 310 olmožid, já ton vijdodâh lii 12 415,40 km², mast 723,76 km² lii čääci. Kieldâ lii Suomâ nubben stuárráámus vijđoduv mieldi Aanaar maŋa. Suáđigil naaburkieldah láá Aanaar, Kiemâjävri, Kittâl, Pelkosnjargâ, Ruávinjargâ já Suovâkuoškâ. Siijdah. Aska, Hinganmaa, Jeesiö, Kaarto, Kakslauttanen, Kelujärvi, Kersilö, Kierinki, Kukasjärvi, Lismanaapa, Lokka, Luosto, Madetkoski, Moskuvaara, Murtomaa, Orajärvi, Petkula, Peurasuvanto, Puolakkavaara, Purnumukka, Rajala, Raudanjoki, Riipi, Sassali, Sattanen, Seipäjärvi, Siurunmaa, Syväjärvi, Tankavaara, Torvinen, Uimaniemi, Unari, Vaalajärvi, Vuojärvi já Vuáčču. 
Sveeici kantoneh. Sveeicist láá 26 kantonid, main lii vijđes jiešhaldâšem. 
Sveicci. Sveicci lii staatâ Euroopâst. Ton uáivikaavpug lii Bern, mut stuárráámus kaavpug lii Zürich. Eennâm lii juohum kantonáid ađai läänijd, main lii vijđes jiešhaldâšem. 
Swahilikielâ. Swahili (swahilin "kiswahili") lii bantukielâ, mon swahilih sárnuh já mii lii vijđáht kiävtust Nuorttâ- já Koskâ-Afrikâst. Tast láá suulân 80 miljovn sárnod. Virgálâš kielâ tot lii Tansaniast já Keniast, mutâ tom kevttih meiddei Ugandast, Somaliast, Mosambikist, Malawist, Ruandast, Burundist, Sambiast já Kongost. Arabia lii vaiguttâm swahilin ennuv já swahilist láá-uv ennuv lovnâsäänih arabiakielâst. Joba "swahili" lii lovnâ já puátá arabia säänist "sawāḥilī", mii lii maaŋgâlovo adjektivhäämi säänist mii meerhâš "riddokuávlust" (eŋg. jurg. "of the coast"). Puárásumos siäilum swahilikielâsâš tekstâ lii 1700-lovo aalgâst já tot lii čallum arabia pustavijgijn. Tááláá ääigi swahili čäälih kuittâg läättinlâš pustavijgijn. 
Syeinimáánu. Syeinimáánu lii ive čiččâd mánuppaje. Syeinimáánust láá 31 peivid. 
Sysmä. Sysmä lii kieldâ Suomâst, Päijät-Häme eennâmkoddeest. Sysmäst ääsih 3 615 olmožid, já ton vijdodâh lii 936,18 km², mast 269,88 km² lii čääci. Sysmä naaburkieldah láá Asikkala, Hartola, Heinola, Kuhmoinen, Luhanka já Padasjoki. Siijdah. Joutsjärvi, Karilanmaa, Kinnarila (Skinnarila), Koivisto, Käenmäki (Tikkala), Liikola, Nikkaroinen, Nuoramoinen, Onkiniemi, Otamo, Palvala, Rapala, Ravioskorpi, Saarenkylä, Soiniemi, Suurikylä, Särkilahti, Taipale, Toivola, Valittula, Vintturi, Virtaa já Voipala (Suopelto). Käldeeh. Sysmä 
Syyria. thumb Syyria lii staatâ Aasiast. Ton uáivikaavpug lii Damaskos. 
Sámi allaskuvla. Diehtosiida. Rakânâs, kost Säämi ollâopâttâh lii Sámi allaskuvla ađai Säämi ollâopâttâh () lii Kuovdâkiäinust leijee ollâopâttâh, mii vuáđudui ive 1989. Ton váldu-ulmen lii adeliđ sämikielâg uáppeid tohálâšvuođâ porgâđ sehe Säämist já eres siärváduvâin. Käldeeh. Sámi allaskuvla 
São Tomé. São Tomé lii São Tomé já Príncipe stuárráámus kaavpug já uáivikaavpug. Käldeeh. São Tomé São Tomé 
São Tomé já Príncipe. São Tomé já Príncipe demokraatlâš täsiväldi () ađai São Tomé já Príncipe lii suáluistaatâ Afrikâst. Ton uáivikaavpug lii São Tomé. Staatâ uáivisuolluuh láá São Tomé já Príncipe, moi koskâ lii suulân 140 km. Käldeeh. São Tomé já Príncipe 
Sämicissááš. Sämicissááš lii loddešlaajâ, mii kulá cissái čeerdân já varbusluudij lahkon. Stuárudâh já tobdomeerhah. Sämicissááš lii 12,5–14 cm kukke já tiäddá 11–14 g. Tot sulâstit vyevdicissáá, mut sämicissááš lii ruškâd já vyevdicissááš vielgâd. Sämicissáá uáivi lii tevkisruškâd, naamar čappâd já čeve vielgâd. Čuávji sehe selgi láá ruškâdeh já suájáh sehe poođâš ránáseh. Sämicissáá koččomjienâ lii vyevdicissáálágán "tsi-tsi-tshää-tshää". Laavlâ lii šurijdeijee já paimâtteijee "tsi-yrr tsi-yrr..." sehe oovtâkiärdánis "tse-tse-tse..." Puárásumos syemmilâš riegistum sämicissááš lii lamaš 9 ihheed já 4 peeivi puáris. Tot lii meid [Euroop puárásumos sämicissááš. Lavdâm já eellimpiirâs. Sämicissááš iälá puáris kuácceevuovdijn Fennoskandiast, Ruošâst já Alaskast. Suomâst sämicissááš pessee Tave-Suomâ kuácceevuovdijn. Parâmeeri lii suulân 40 000. Sämicissááš lii päikkilodde, mut nuorâ ohtâgâsah sättih varriđ Maadâ-Suomân. Sämicissáá eellimpirâsin láá siähálâsvyevdih já kuácceevyevdih, meid laajišvyevdih. Sämicissáá revirist kolgâččii leđe suárvih teikkâ vuággumuorah, mut tot puáhtá peessiđ meid nuorâ vuovdijn, jis tobbeen láá loddevuovdah. Sämicissáá reeviir lii táválávt suulân neljihâškilomeetter. Lasanem. Niŋálâs ráhtá piervâl puáris čäšnivuágun teikkâ loddevuovdân. Tot sáttá kuásnii jieš rähtiđ vuágu. Niŋálâs mannee vyesimáánust koskâmiärálávt 7,4 manneed já láálá taid kyehti oho. Kuábbááh-uv vaanhimeh tipšoh uđâgáid. Toh vyelgih peesist kuulmâ oho ahasâžžân. Raavâd. Sämicissááš porá enâmustáá čielgitävtittemes elleid. Algâkeesist tot lii táválávt ucâmin enâmist ovdâmerkkân evnijd. Keessiv tot sirdâšuvá muoráid puurrâđ kiivsâid. Čohčuv já tälviv tot porá muorjijd já loddelyevdi siemânijd já vuojâ. Käldeeh. "Taan siijđo uási lii jurgâlum suomâkielâlâš Wikipediast." 
Sämitigge (Suomâ). Sämitigge (,) lii sämmilij jiešhaldâšemorgaan. Ovdil Sämitige Suomâst tooimâi Säämi Parlament iivij 1973–1995. Käldeeh. Sämitigge (Suomâ) 
Säämi-suomâ sänikirje. Säämi-suomâ sänikirje (1993) lii anarâškielâ sänikirje, mon Pekka Sammallahti já Matti Morottaja lává ráhtám. Vuáđđun toos lii kevttum ovdebâš kirje Säämi-suoma-säämi škovlasänikirje (1982), mutâ suomâ-säämi uási lii kuođđum meddâl. Sammallahti-Morottaja sänikiirján láá lasettum meid uđđâ säänih já oovdeb kirje feeilah njyelgejum. Kirjeest láá paijeel 8 000 säännid. Čäällimvyehi lii muttum ovdebáá kirjeest ko ovdâmerkkân diftoŋeh "eä" já "oa" saajeest láá taan kirjeest "iä" já "uá". Sänikirje loopâst kávnojeh meid motomeh sujâttemovdâmeerhah. 
Säämi suuvâ laavlâ. Säämi suuvâ laavlâ (orjâlaškielân "Sámi soga lávlla") lii säämi aalmuglâšlaavlâ. Tot lii Isak Saba tihtâ, mii almostui Saǥai Muittalægje -aavisist cuáŋuimáánu 1. peeivi 1906. Tiivtâ lii nuottim taažâlâš nyettejeijee Arne Sørli. Melodia tuhhiittui Helsigist tollum Sämikonferensist ive 1992. Laavlâ lii jurgâlum puoh sämikieláid. Anarâškielân tom lii jurgâlâm Matti Morottaja. 
T. T lii läättinlâš puustavoornig 20. já anarâškielâ puustavoornig 26. puustav. 
T. I. Itkonen. Toivo Immanuel Itkonen () lâi syemmilâš kielâ- já aalmugtiettuu totkee, kiäm ulmuuh tobdeh pyeremustáá sämikielâi já -kulttuurij totken. Sun lâi Lauri Arvid Itkos kuálmád pärni. Perrust lijjii ohtsis 13 pärnid, kiäin peeggâlmumoseh Toivo Immanuel lasseen láá Lauri Ilmari Itkonen, Tuomo Itkonen já Erkki Esaias Itkonen. Eellim. Kiđđâtäälvi 1899 Itkos peerâ varrij Anarân ko Toivo lâi eidu tiävdám 8 ihheed. Sist lâi talle päikkimáttáátteijee, kiän nommâ lâi Helmi Hirvonen, mon maŋa Toivo ááigui Oulu lyseon, kuus sun ij tállân peessâm ko ij čođâldittám lyseo siisâpeessâmiskos. Sun kaartâi-uv leđe ive Oulu syemmilii valmâštâllee škoovlâst. Esken tast maŋa sun algâttij Oulu lyseost, kost sun čaalij pajeuáppen 19-ihásâžžân ive 1910. Tast maŋa sust šoodâi filosofia kandidaat ive 1913, filosofia lisensiaat ive 1916 já filosofia tuáhtár ive 1923, tuše 32-ihásâžžân. Toivo naajâi Iina Amanda Seppäsijn já sunnui šoodâi kulmâ päärni: Terho, Marja já Kerttu. Karrieer. T.I. Itkonen poorgâi iivij 1919–1955 kooskâst eresmuđusijn pargoin Toovláštieđâlâšvuođâ toimâkoddeest. Toi lasseen Itkonen lii lamaš Suomâ toovlášmušto-ovtâstus čällen 1920–1933, Säämi čuovviittâsseervi stiivrâ jeessân 1934–1961, Suomâ tieđâakatemia jesânin ive 1947, Royal Anthropological Institute of Great Britain and Ireland kunneejesânin já Norsk Folkemuseum kunneejesânin ive 1961. Itkonen raahtij ohtsis 9 tutkâmušmätkid Sáámán iivij 1911–1949 ääigi já čaalij tiätu- já sänikiirjijd sämmilijn. Sun lii čáállám ohtsis paijeel 5 000 sijđod tieđâlâš teevstâid. Sun čaalij sämmilij pargotaavijn, purrâmâšâin, sierâin, taavijn já oskomušâin. Sun poorgâi meid anarâškieláin ko tievâsmitij, jurgâlij suomâkielân já toimâttij A.V. Koskimies ive 1886 nuurrâm amnâstuv vuáđuld kirje "Inarinlappalaista kansantietoutta". Čalluuh. Itkos sänikirjeh "Koltan- ja kuolanlapin sanakirja I já II" láá almostum neetist ive 2014 Syemmilâš-ugrilâš seervi nettisiijđoin. Fenno-Ugrica siijđoin meid kávnojeh digihäämist motomeh suu kirjeh tego "Venäjänlapin konsonanttien astevaihtelu: Koltan, Kildinin ja Turjan murteiden mukaan" (1916), "Lappalaisten ruokatalous" (1921), "Koltan- ja kuolanlappalaisia satuja" (1931) já "Heidnische Religion und späterer Aberglaube bei den finnischen Lappen" (1946). Käldeeh. Itkonen Itkonen Itkonen Itkonen 
Taažâ. thumb thumb Taažâ lii staatâ Euroopâst. Ton uáivikaavpug lii Oslo. 
Tadžikistan. thumb Tadžikistan lii staatâ Aasiast. Ton uáivikaavpug lii Dušanbe. 
Taivalkoski. Taivalkoski lii kieldâ Suomâst, Tave-Tavepoođâeennâm eennâmkoddeest. Taivalkoskist ääsih 3 945 olmožid, já ton vijdodâh lii 2 650,66 km², mast 212,81 km² lii čääci. Taivalkoski naaburkieldah láá Kuáccám, Puáššu, Pudasjärvi já Suomussalmi. Siijdah. Asutusalue, Inkee, Jokijärvi, Jokikylä, Jurmu, Koitila, Kosto, Kurtti, Loukusa, Metsäkylä, Pisto, Polo, Taivalkoski, Tyrävaara já Vaarakylä. Käldeeh. Taivalkoski 
Taiwan. thumb Taiwan lii staatâ Aasiast. Ton uáivikaavpug lii Taipei. 
Tallinna. Tallinna lii Eestieennâm stuárráámus kaavpug já uáivikaavpug. Historjá. Tallinnast šoodâi kaavpug ive 1248. Käldeeh. Tallinna Tallinna 
Talsi. Talsi lii kaavpug Latviast. Talsist ääsih 8 973 olmožid, já ton vijdodâh lii 7,83 km². Historjá. Talsist šoodâi kaavpug ive 1917. Käldeeh. Talsi 
Tampa. Tampa lii kaavpug Florida uásistaatâst Ovtâstumstaatâin. Tot lii Florida uásistaatâ kuálmádin stuárráámus kaavpug. Tobbeen ääsih ohtsis suulân 413 000 olmožid. 
Tampere. Tampere () lii kaavpug Suomâst, Pirkanmaa eennâmkoddeest. Tamperest ääsih 238 671 olmožid, já ton vijdodâh lii 689,59 km², mast 164,64 km² lii čääci. Tampere naaburkieldah láá Kangasala, Lempäälä, Nokia, Orivesi, Pirkkala, Ruovesi já Ylöjärvi. Käldeeh. Tampere Tampere 
Tansania. Tansania ovtâstum täsiväldi (swahilin "Jamhuri ya Muungano wa Tanzania",) ađai Tansania (swahilin já) lii staatâ Afrikâst. Ton uáivikaavpug lii Dodoma. Tansania ránnjástaatah láá Kenia, Uganda, Ruanda, Burundi, Kongo demokraatlâš täsiväldi, Sambia, Malawi já Mosambik. 
Tanska. Tanska lii staatâ Euroopâst. Ton uáivikaavpug lii Kööbenhaammân. Eennâmtiätu. Tanska šadda Jylland njargâenâmist já čuođijn suolluin. Ton alemus saje lii suullân 170 meetterid merâtääsi paajaabeln. 
Tarja Halonen. Tarja Kaarina Halonen (š. juovlâmáánu 24. peeivi 1943, Helsig, Suomâ) lii syemmilâš politijkkár já äššivyeijee. Sun tooimâi Suomâ täsivääldi 11. presidentin iivij 2000–2012. Sun lii vuosmuš nissoon, kii láá jođettâm Suomâ täsivääldi. Sun riemâi viirgán njuhčâmáánu 1. peeivi 2000. Sun väljejui uđđâsist Suomâ täsivääldi presidentin ive 2006. Käldeeh. Halonen Halonen 
Tarjesämikielâ. Zoja Gerasimova (čižetp.), nubbe tarjesämikielâ majemuin sárnoin.Kove ive 2006. Tarjesämikielâ lii sämikielâ, mii kielâlávt lohhoo nuorttâkielâi nannaamjuávkun. Tom sárnuh ärbivuáválávt Ruošâbeln Kuáládâhnjaargâ nuorttâoosijn. Ive 2010 kielâst láin tuše kyehti sárnoo. Käldeeh. Tarjesämikielâ 
Tartto. Käldeeh. Tartto 
Tave-Amerik. Tave-Amerik lii Amerik taveuási Maadâ-Amerik taavaapeln. Ton vijdodâh lii suulân 24 480 000 km2 já tobbeen ääsih paijeel 530 miljovn olmožid. Tave-Amerikast láá ohtsis 38 staattâd. Tave-Amerikast láá kulmâ stuorrâ staatâ: Kanada, Meksiko já Ovtâstumstaatah. 
Tave-Amerik staatah. Koskâ-Amerik. • border Costa Rica • border El Salvador Karibia. • border Antigua já Barbuda • border Dominikaanilâš täsiväldi • border Saint Kitts já Nevis • border Saint Lucia • border Saint Vincent já Grenadiineh • border Trinidad já Tobago Tave-Amerik staatah 
Tave-Carolina. Tave-Carolina lii Ovtâstumstaatâi uásistaatâ. Ton uáivikaavpug lii Raleigh. 
Tave-Dakota. Tave-Dakota lii Ovtâstumstaatâi uásistaatâ. Ton uáivikaavpug lii Bismarck. 
Tave-Irland. thumb thumb Tave-Irland lii Ovtâstum kunâgâskode uásikuávlu. 
Tave-Korea. thumb Tave-Korea lii staatâ Aasiast. Ton uáivikaavpug lii Pjongjang. 
Tave-Makedonia. thumb thumb Tave-Makedonia lii staatâ Euroopâst. 
Teheran. Teheran () lii Iran stuárráámus kaavpug já uáivikaavpug. Teheran Teheran 
Tennessee. Tennessee lii Ovtâstumstaatâi uásistaatâ. Ton uáivikaavpug lii Nashville. 
Tervo. Tervo lii kieldâ Suomâst, Tave-Savo eennâmkoddeest. Tervost ääsih 1 509 olmožid, já ton vijdodâh lii 494,30 km², mast 146,55 km² lii čääci. Tervo naaburkieldah láá Keitele, Kuopio, Pielavesi, Rautalampi, Suonenjoki já Vesanto. Tervo li ässeelovo mield Tave-Savo eennâmkode ucemus kieldâ. Siijdah. Hautolahti, Hyvölä, Koivujärvi, Utrianlahti, Talluskylä já Tervo markkân. Käldeeh. Tervo 
Tervola. Tervola lii kieldâ Suomâst, Laapi eennâmkoddeest. Tervolast ääsih 3 003 olmožid, já ton vijdodâh lii 1 592,03 km², mast 32,29 km² lii čääci. Tervola naaburkieldah láá Kiemâeennâm, Ranua, Ruávinjargâ, Simo, Tuárnus já Pajetuárnus. Siijdah. Hastinrinne, Isonpalonperä, Kaisajoki, Kiviaho, Koivu, Korpela, Kuusikko, Kätkävaara, Lapinniemi (kuávdáš), Lehmikumpu, Liimatta, Loue, Mattinen, Ossauskoski, Paakkola, Palonperä, Peura, Reutuaapa, Sihtuuna, Suolijoki, Suukoski, Varejoki já Ylipaakkola. Käldeeh. Tervola 
Teuva. Teuva () lii kieldâ Suomâst, Maadâ-Tavepoođâeennâm eennâmkoddeest. Teuvast ääsih 5 043 olmožid, já ton vijdodâh lii 556,05 km², mast 1,38 km² lii čääci. Teuva naaburkieldah láá Isojoki, Karijoki, Kurikka, Kauhajoki já Närpiö. Siijdah. Horonkylä, Kauppila, Korvenkylä, Luovankylä (Parra), Norinkylä, Perälä, Riippi, Salonpää, Teuva markkân já Äystö. Käldeeh. Teuva 
Texas. Texas lii Ovtâstumstaatâi uásistaatâ. Ton uáivikaavpug lii Austin já stuárráámuuh kaavpugeh láá Houston, San Antonio já Dallas. Texas lii sehe ässeelovo já vijđoduv mield nubben stuárráámus uásistaatâ. Ässeelovvoost tot páácá nubben Kalifornian já vijđoduvvâst Alaskan. Texasist ääsih aldeláá 30 miljovn olmožid. 
Thaieennâm. thumb thumb thumb Thaieennâm lii staatâ Aasiast. Ton uáivikaavpug lii Bangkok. 
The Star-Spangled Banner. The Star-Spangled Banner lii Amerik ovtâstumstaatâi almuglaavlâ. 
Tiänu. Tiänu (, já) lii kieldâ Taažâst. Tiänust ääsih 2 918 olmožid, já ton vijdodâh lii 4 051,35 km², mast 219,15 km² lii čääci. Käldeeh. Tiänu 
Tiänujuuhâ. Tiänujuuhâ (maŋgii tuš Tiänu) lii juuhâ Suomâst já Taažâst. Juuhâ lii ohtâ Tave-Euroop stuárráámuin já merhâšitteemuin luosâjuuvâin. Tiänujuuvâ kukkodâh lii 250 km, mast Suomâ peln 152 km. Čácáduv kulgâmvijđodâh lii 16 377 km2. Kuálástus. Tiänujuuhâ lii Tuárnusjuuvâ sehe Muoniojuuvâ lasseen Suomâ tergâdumos luosâjuuhâ, mon tááhust kuálástemtuurism lii uáli tergâdis iäláttâs sehe Taažâ já Suomâ peln. Meid páihálijd ulmuid juuvâst kuálástem lii ain lamaš uáli tergâd. Tiänujuuvâ luosâ lii uáli maaŋgâhámásâš, já tast láá maaŋgah eres näälih, moh kođeh jieijâs sijđojuuvâin. Tiänujuuvâ koskâmiärálâš salâsmeeri lii moonnâm 45 ive ääigi lamaš suullân 120 000 kg. 2000-lovo aalgâst mereh láá kuittâg-uv kiäppánâm mottoom verdi. Ohtâ suijâ toos lii "Gyrodactylus salaris" -parasiit levânem. Luosâ lasseen Tiänujuuvâst láá suávvil já merâkuávžur. Eennâmtiätu. Juuvâ uáiviuáli álgá Paje-Aanaarjuuvâ aalmuglâšmeecist Kuovdâkiäinust, mut tot kočoduvvoo talle vala Aanaarjuuhhân. Aanaarjuuvâ sijđojuuhâ, Räjijuuhâ álgá Iänuduv Piäldutuoddârist. Eidusâš Tiänujuuhâ álgá Kárášjuuvâ já Aanaarjuuvâ ovtâstumsaajeest Kärigâsnjaargâ siijdâ alda. Tiänujuuhâ virded 152 kilomeetter mätki Suomâ já Taažâ räjijuuhhân já ton maŋa tuše Taažâ peln Tiänuvuonân Barentsmeerân. Tiänujuuvâ sijđojuuvah láá Suomâ peln Piesjuuhâ, Áhujuuhâ, Nilijuuhâ, Nuvvusjuuhâ, Kuáppilâšjuuhâ, Ucjuuhâ, Vetsijuuhâ jna. Suomâ já Taažâ rääji mana 294 kilomeetter mätki Tiänujuuvâ čácáduvvâst juuvâ kieŋâlumos saajeest. Ko saje muttoo ubâ ääigi, te rääji kalga tärhistiđ áimukuuvijn teikkâ škajâluođânáin. Rääji tarkkum tábáhtuvá 25 ive kooskâi, moonnâm tove ive 2000. Tiänujuuvâ rasta maneh kyehti šalde Tana Brust já Ucjuuvâst. Tiänujuuvâ čácáduv siijdah láá Suomâ peln Aŋŋel, Kárigâsnjargâ, Nuvvus, Ucjuuhâ sehe Njuárgám, já Taažâ peln Sirma, Pulmanki, Skiippagurra sehe Tana Bru. Käldeeh. "Taat tekstâ teikkâ taan teevstâ uási lii jurgâlum suomâkielâlâš Wikipediast." Tiänujuuhâ Tiänujuuhâ 
Tiärmáš. Tiärmáš () lii sijdâ Aanaar kieldâst. Tiärmáš 
Togo. Togo lii staatâ Afrikâst. Ton uáivikaavpug lii Lomé. 
Tohmajärvi. Tohmajärvi lii kieldâ Suomâst, Tave-Kärjil eennâmkoddeest. Tohmajärvist ääsih 4 335 olmožid, já ton vijdodâh lii 895,36 km², mast 57,60 km² lii čääci. Tohmajärvi naaburkieldah láá Joensuu, Kitee já Rääkkylä. Siijdah. Asema, Akkala, Jouhkola, Järventaus, Kantosyrjä, Kaurila (Kaurilanvaara), Kaustajärvi, Kemie (kieldâkuávdáš), Kenraalinkylä, Kutsu (Kutsunvaara), Murtoi, Niirala, Onkamo, Patsola, Peijonniemi, Petravaara, Riikola, Ristee, Saario, Tenka, Tikkala, Uusikylä, Vatala, Timola, Vepsä, Uusi-Värtsilä já Värtsilä. Käldeeh. Tohmajärvi 
Toholampi. Toholampi lii kieldâ Suomâst, Koska-Tavepoođâeennâm eennâmkoddeest. Toholampist ääsih 3 035 olmožid, já ton vijdodâh lii 616,89 km², mast 8,07 km² lii čääci. Toholampi naaburkieldah láá Kannus, Kokkola, Lestijärvi já Sievi. Siijdah. Alakylä, Asiala, Hirvikoski, Häkkilä, Härkäneva, Kleemola, Kotila, Jämsä, Lamu, Markki, Maunu, Määttälä, Oikemus, Parhiala, Riuttanen, Purontaka, Sykäräinen já Toholampi markkân. Käldeeh. Toholampi 
Toivakka. Toivakka lii kieldâ Suomâst, Koskâ-Suomâ eennâmkoddeest. Toivakkast ääsih 2 404 olmožid, já ton vijdodâh lii 413,94 km², mast 52,49 km² lii čääci. Toivakka naaburkieldah láá Hankasalmi, Joutsa, Jyväskylä, Kangasniemi, Laukaa já Muurame. Siijdah. Haukanmaa, Heiska, Huikko, Humalamäki, Kankainen, Nisula, Paloskylä, Ruuhimäki, Taka-Toivakka, Toivakka markkân, Vihijärvi já Viisarimäki. Käldeeh. Toivakka 
Tokio. Tokio lii Jaapaan stuárráámus kaavpug já uáivikaavpug. Panoraamkove. Tokio Tokio 
Tolentino. Tolentino lii kaavpug Italiast, Marche kuávlust. Tolentinost ääsih 18 863 olmožid. Ton vijdodâh lii 95,12 km², já alodâh 230 m. Tolentino naaburkieldah láá Belforte del Chienti, Camporotondo di Fiastrone, Colmurano, Corridonia, Macerata, Pollenza, San Ginesio, San Severino Marche, Serrapetrona, Treia já Urbisaglia. Historjá. Tolentinost šoodâi kaavpug ive 1585. Käldeeh. Tolentino Tolentino 
Tonga. thumb Tonga lii staatâ Oseaniast. Ton uáivikaavpug lii Nukuʻalofa. 
Toomaat. Toomaat ("Solanum lycopersicum") lii šaddo, mii lii puáttám Amerikâst, vaarâ Perust já Chilest. Nommâ toomaat kiävttoo sehe šaddoost já ton purâtteijee uásist, mii lii šaddotieđâlávt myerji. 
Torino. Torino lii kaavpug Italiast, Piemonte kuávlust. Torinost ääsih 871 194 olmožid. Ton vijdodâh lii 130,01 km², já alodâh 239 m. Torino naaburkieldah láá Baldissero Torinese, Beinasco, Borgaro Torinese, Collegno, Grugliasco, Mappano, Moncalieri, Nichelino, Orbassano, Pecetto Torinese, Pino Torinese, Rivoli, San Mauro Torinese, Settimo Torinese já Venaria Reale. Käldeeh. Torino Torino 
Toronto. Toronto lii kaavpug Kanadast. Tot lii Kanada stuárráámus kaavpug já Ontario prooviins uáivikaavpug. Ive 2016 aalmugluuhâm mield kaavpugist láá 2 731 571 ässed já ubâ Stuorrâ-Toronto -kuávlust ohtsis 5 928 040 ässed. Škovlim. Torontost lii Kanada stuárráámus ollâopâttâh, ive 1827 vuáđudum Toronto ollâopâttâh. Torontost lii meid staatâ kuálmádin stuárráámus ollâopâttâh, ive 1959 vuáđudum York ollâopâttâh. Tai lasseen Torontost láá maaŋgah taaiđâollâopâttuvah. Elleekove. Toronto elleekovefestivaal, Toronto International Film Festival, lii ohtâ stuárráámuin elleekovefestivaalijn maailmist ton mield, mon ennuv tobbeen eelih ulmuuh. Tot uárnejuvvoo jyehi ive. Torontost láá meid algâaalmug elleekovefestivaal imagineNATIVE, mii še uárnejuvvoo jyehi ive, sehe nuorâi, 12–18-ihásij uáppei, Take 21 -elleekovefestivaal. Käldeeh. Toronto 
Torre San Patrizio. Torre San Patrizio lii kieldâ Italiast, Marche kuávlust. Torre San Patriziost ääsih 1 961 olmožid. Ton vijdodâh lii 11,93 km², já alodâh 224 m. Torre San Patrizio naaburkieldah láá Fermo, Monte San Pietrangeli, Monte Urano, Montegranaro, Rapagnano. Uáinámušah. Torre San Patriziost lii puáris kuávdáš, mon pirrâ láá uđđâsuboh uásih. Tobbeen lii meiddei muvrâ, mii lii šiev oornigist vala onnáá peeivi. Käldeeh. Torre San Patrizio 
Tove Jansson. Tove Marika Jansson () lâi suomâruátálâš kirječällee já kovetaaidâr, kiän karrieer lâi maaŋgâpiälálâš. Sun lii maŋgâsijd rákkásij muumikiirjij čällee. Peerâ já nuorâvuotâ. Tove Marika Jansson šoodâi Helsigist porgemáánu 9. peeivi 1914. Enni, kovvejeijee Signe Hammarsten (Ham) já eeči, skultpor Viktor Jansson (Faffan) vuorkkáin Tove-nieidâ eellim sunnuu taaiđân aaibâs aalgâ rääjist. Tove jieš-uv oopâi jo aaibâs uccen sárguđ. Sun já suu viiljah, Per Olov (š.1920) já Lars (š.1926), čuovvuu ubâ pärnivuođâstis vaanhimij pargoid, já sist puohâin šoodâi meid taidâreh. Škovlâäigi lâi Toven vaigâd. Čohčuv 1930 sun vuolgij Tukholma taiđâškoovlân luuhâđ máinussárgum já hammim. Čohčuv 1931 sun joođhij uápuidis Tukholma Aaleeb taiđâškoovlâst teddim- já taaiđâtyeje linjeest, kovvejeijee- já máinussárgumškovlimist. Tobbeen lijjii áámmátsárgum, čäällim, heraldiik, mallisárgum, hervâmááláám já kirjetaiđuu uápuh. Tove Jansson vietij masa puoh keesijd elimistis Pellinki suáluikuávlust, kost Janssonijn lâi láigutupe já maŋeláá pisovub saje Bredskär suollust. 1960-lovvoost 1990-lovo aalgâ räi Jansson lâi keessiv ain Klovharu suollust oovtâst suu kuoimijn, graafikko Tuulikki Pietiläin. Muumih. Vuosmuš muumikirje lâi ive 1945 almostum "Småtrollen och den stora översvämningen" (almostui 1991 suomâkielân noomáin "Muumit ja suuri tuhotulva", "Muumih já stuorrâ hiävutulve"). Tast maŋa, ive 1946, almostui nubbe muumikirje "Kometjakten" já ive 1948 kuálmád "Trollkarlens hatt", mii finnij rämideijee árvustâlmijd sehe Suomâst já Ruotâst. Viehâ jotelávt tot jurgâlui meid eŋgâlâskielân noomáin "Finn Family Moomintroll", mii almostui ive 1950. Tyeji. Jansson lii máálám hirmâd ennuv kuuvijd já čáállám muumikiirjij lasseen vala lovmat eres-uv kirjed. Jansson kirjeh anarâškielân. Anarâškielân lii jurgâlum ohtâ Jansson kirje: "Tijdâtälvi" (algâalg. nommâ "Trollvinter", 1957). Tot almostui ive 2019 já tom lii jurgâlâm Uccpárnáá Vuoli Ilmar. Käldeeh. Jansson Jansson Jansson 
Trecastelli. Trecastelli lii kieldâ Italiast, Marche kuávlust. Trecastellist ääsih 7 563 olmožid. Ton vijdodâh lii 39,30 km², já alodâh 143 m. Trecastelli naaburkieldah láá Corinaldo, Mondolfo, Monte Porzio, Ostra, San Costanzo já Senigallia. Kieldâlahtemeh. Uđđâivemáánu 1. peeivi 2014 Ripe, Castel Colonna já Monterado kieldâin šoodâi Trecastelli kieldâ. Käldeeh. Trecastelli 
Treia. Treia lii kaavpug Italiast, Marche kuávlust. Treiast ääsih 9 224 olmožid. Ton vijdodâh lii 93,54 km², já alodâh 342 m. Treia naaburkieldah láá Appignano, Cingoli, Macerata, Pollenza, San Severino Marche já Tolentino. Historjá. Treiast šoodâi kaavpug ive 1790. Käldeeh. Treia Treia 
Triesen. Triesen lii kieldâ Liechtensteinist. Triesenist ääsih 5 324 olmožid. Ton vijdodâh lii 26,48 km², já alodâh 512 m. Käldeeh. Triesen 
Triesenberg. Triesenberg lii kieldâ Liechtensteinist. Triesenbergist ääsih 2 641 olmožid. Ton vijdodâh lii 29,77 km², já alodâh 884 m. Triesenberg lii vijđoduv mield Liechtenstein stuárráámus kieldâ. Siijdah. Triesenbergist láá 8 sijdâd: Gaflei, Malbun, Masescha, Rotenboden, Silum, Steg, Sücka já Wangerberg. Käldeeh. Triesenberg 
Trinidad já Tobago. thumb Trinidad já Tobago lii staatâ Karibiast. Ton uáivikaavpug lii Port of Spain. Trinidad já Tobago 
Tripoli. Tripoli lii Libya stuárráámus kaavpug já uáivikaavpug. Tripoli Tripoli 
Trond Trosterud. Trond Trosterud (š. 1962) lii kielâtotkee já kielâteknologia professor Romsa ollâopâttuvvâst. Sun lii kielâteknojuávhu hovdâ. Kielâtekno ráhtá pargoniävuid sämikielâi várás. Ivij 2015–2016 sun jođettij anarâškielâ maašinjurgâlemproojeekt, mon ääigi anarâškielân huksejui morfologisâš analysaattor. Proojeekt puáđusin anarâškielâ finnij meiddei e-sänikirje, tivvoomohjelm já maašinjurgâlemohjelm. Taah pargoniävuh láá tääl aktiivlii kiävtust anarâškielâ uáppein já čällein. Trond Trosterud lii uásálistám anarâškielâ Wikipedia oovdedmân já sun lii toollâm kuursâid Anarist. Ton maŋa anarâškiel Wikipedia-artikkâleh láá šodâškuáttám eenâb. Käldeeh. Trosterud Trosterud 
Tukums. Tukums lii kaavpug Latviast. Tukumsist ääsih 16 810 olmožid, já ton vijdodâh lii 12,9 km². Historjá. Tukumsist šoodâi kaavpug ive 1795. Käldeeh. Tukums 
Tunis. Tunis lii Tunisia stuárráámus kaavpug já uáivikaavpug. Tunis Tunis 
Tunisia. Tunisia täsiväldi () ađai Tunisia lii staatâ Afrikâst. Ton uáivikaavpug lii Tunis. Tunisia virgálâš kielâ lii arabiakielâ, mutâ ton lasseen sárnuh berberkielâid já meid ranskakielâ lii ennuv kiävtust eromâšávt maaŋgâin virgálâš ohtâvuođâin. Tunisiast ääsih suulân 11,82 miljovn olmožid, kiäin 98 % láá muslimeh. Tunisia ránnjástaatah láá viestârist Algeria já mäddin já nuorttân Libya. 
Tuorâstâh. Tuorâstâh lii oho niäljád peivi. Tot lii koskoho já vástuppeeivi kooskâst. 
Turkki. thumb thumb thumb thumb Turkki lii staatâ Euroopâst já Aasiast. Ton uáivikaavpug lii Ankara. 
Turkmenistan. thumb thumb thumb Turkmenistan lii staatâ Aasiast. Ton uáivikaavpug lii Ašgabat. 
Turku. Turku () lii kaavpug Suomâst, Varsinais-Suomâ eennâmkoddeest. Tuurkust ääsih 192 794 olmožid, já ton vijdodâh lii 306,35 km², mast 60,69 km² lii čääci. Turku lii Suomâ kuđâdin stuárráámus kieldâ já kuálmádin stuárráámus kaavpugkuávlu. Tuurku naaburkieldah láá Aura, Kaarina, Lieto, Masku, Mynämäki, Naantali, Nousiainen, Parainen, Pöytyä, Raisio já Rusko. Historjá. Turku lii Suomâ puárásumos kaavpug; eteh, et tot vuáđudui ive 1229. Kihheen ij lah tast vises, mut 1200-lovvoost tot kuittâg tábáhtui. Turku lâi Suomâ epivirgálâš uáivikaavpug iivij 1809–1812 já puoh stuárráámus kaavpug 1840-lovo räi. Tuurku tobdeh eromâšávt kulttuurkaavpugin, já tot lâi-uv Euroop union kulttuuruáivikaavpug oovtâst Tallinnain ive 2011. Käldeeh. Turku Turku 
Tuusniemi. Tuusniemi lii kieldâ Suomâst, Tave-Savo eennâmkoddeest. Tuusniemist ääsih 2 466 olmožid, já ton vijdodâh lii 699,43 km², mast 156,25 km² lii čääci. Tuusniemi naaburkieldah láá Heinävesi, Kaavi, Kuopio, Leppävirta já Outokumpu. Siijdah. Enonsalo, Hauranki, Hiidenlahti, Juojärvi, Juurikkamäki, Jänissalo, Kartansalo, Kiukoonniemi, Kojanlahti, Konttimäki, Kosula, Laukka-aho, Laukansalo, Leppäranta, Litmaniemi, Lohilahti, Miettilä, Ohtaanniemi, Paakkila, Petäjämäki, Susiniemi, Syrjäsaari, Tuusjärvi, Tuusniemi, Ukonlahti, Viitamäki, Pajumäki já Soittu. Käldeeh. Tuusniemi 
Tuvalu. thumb Tuvalu lii staatâ Oseaniast. Ton uáivikaavpug já stuárráámus kaavpug lii Funafuti. 
Tuárnus. Tuárnus (, já) lii kaavpug Suomâst, Laapi eennâmkoddeest. Tuárnusist ääsih 21 640 olmožid, já ton vijdodâh lii 1 348,83 km², mast 160,05 km² lii čääci. Tuárnus naaburkieldah láá Kiemâ, Kiemâeennâm, Pajetuárnus já Tervola. Historjá. Tuárnus vuáđudui ive 1621 já lii Laapi eennâmkode puárásumos kaavpug. Käldeeh. Tuárnus Tuárnus 
Tyrnävä. Tyrnävä lii kieldâ Suomâst, Tave-Tavepoođâeennâm eennâmkoddeest. Tyrnäväst ääsih 6 599 olmožid, já ton vijdodâh lii 494,85 km², mast 3,04 km² lii čääci. Tyrnävä naaburkieldah láá Kempele, Liminka, Muhos já Oulu. Siijdah. Jokisilta, Keskikylä, Kolmikanta, Korvenkylä, Markkuu, Murto, Ojakylä, Parras, Suutarinkylä, Temmes, Tyrnävä markkân, Ylipää já Ängeslevä. Käldeeh. Tyrnävä 
Tšad. Tšad lii staatâ Afrikâst. Ton uáivikaavpug lii N'Djamena. 
Tšekalin. Tšekalin () lii kaavpug Ruošâst. Historjá. Tšekalin vuáđudui ive 1565, já tast šoodâi kaavpug ive 1776. 
Tšekki. thumb Tšekki lii staatâ Euroopâst. 
U. U lii läättinlâš puustavoornig 21. já anarâškielâ puustavoornig 27. puustav. 
Ucjuuhâ. Ucjuuhâ (, já) lii kieldâ Suomâst, Laapi eennâmkoddeest. Ucjuuvâst ääsih 1 213 olmožid, já ton vijdodâh lii 5 372,00 km², mast 226,02 km² lii čääci. Ucjuuvâ naaburkieldah láá Suomâst Aanaar sehe Taažâst Kárášjuuhâ, Tiänu já Uunjargâ. Käldeeh. Ucjuuhâ 
Udmurtkielâ. Udmurtkielâ lii suomâ-ugrâlâš kielâ. Tot kulá permilij kielâi vyelijuávkun. Udmurtkielâ aldasumos suhâkielah láá eres permiliih kielah komikielâ já komipermjakkielâ. Permiliih kielah láá koskânis nuuvt aldasiih, et udmurtkielâ sárnooh äddejeh komikielâ já komipermjakkielâ melgâd pyereest. Udmurtkielâ lii udmurtlij aalmuglâš kielâ. Kielâ sárnooh ääsih Udmurtenâmist, Baškirenâmist, Tatarenâmist, Marienâmist, Perm pirrâduvâst sehe Kirov já Sverdlovsk kuávluin, puoh Ruošâst. Udmurtkielâ permilij kielâi juávhust. Udmurtkielâ iärrán eres permilijn kielâin verbâmorfologias peeleest sehe toin, et udmurtkielâst lii sänitiäddu masa ain majemuu staavvâl alne. Udmurtkielâst láá maŋgâ kulttuurlovnâsäne tatarkielâst já ruošâkielâst. Kielâsosiologlâš tile. Udmurtkielâ sárnooloho uccán. Unesco mield udmurtkielâ lii uhkevuálásâš. Kielâst láá 324 338 sárnod Ruošâ ive 2010 viehâdâgreekkig mield. Fonetiik. Udmurtkielâ almokielâst láá čiččâm vokalid já 29 konsonantid, moi juávhust nelji kávnojeh tuše lovnâsäänijn. Udmurtkielâ obstruentáid lii otânâššâm čyeijilvuotâoppositio, já tondiet tast láá eenâb jienâduvah ko maaŋgijn eres urallijn kielâin. Udmurtkielâ vokaláid kuleh vittâ kardinalvookaal (i, u, e, o, a) já ton lasseen kyehti koskâvookaal (i̮, e̮). Udmurtkielâst iä lah diftoŋeh, vokalij kukkodâmiäruh ige vookaalharmonia. Udmurtkielâ sänitiäddu lii táválávt majemuu staavvâl alne, mii lii udmurtkielâ sárnumkuávlust sarnum turkkilij kielâi vaikuttâs. Ruošâkielâ še lii váiguttâm udmurtkielâ kuávlukielâi fonetiikân. Morfologia. Udmurtkielâst láá kuávlukielâ mield 15–17 sajehäämmid, moh láá távjá identliih komikieláin. Omâstemkiäččusijd kevttih nuuvtko eres urallijn kielâin, mut kuálmád persovn omâstemkiäččus kevttih miärulij artikkâlin še. Udmurtkielâ veerbah sojeh kuulmâ persovnist, kyevti lovvoost (oovtâloho, maaŋgâloho), neelji oovtâkiärdán ääigihäämist (preesens, kyehti moonnâm ääigi já fuutur) já kuulmâ täpiluokkaast (indikatiiv, konditionaal, imperatiiv). Kielâst láá maaŋgâ nuuvtkočodum perifrastliih ääigihäämih sehe perifrastlâš optatiivtäpiluokka še. Jiäráskittee äšši lii tot, et fuutur lii morfologisávt preesensid ucceeb merkkejum, ko preesens tubdâldâh lii šoddâm frekventatiivlâš-kontinuatiivlâš suárgásist. Kielâopâlâš rááhtus. Udmurtkielâ lii agglutinatiivlâš kielâ, ađai tot kiävttá ennuv suffiksijd. Nomineh, adjektiveh já adverbah láá távjá identliih. Udmurtkielâst láá kyehti moonnâm ääigi, neutraallâš já evidentiaallâš. Kopulaveerbâ iä keevti, mut predikatiiv koŋruist subjekt lovvoost. Sänioornig lii melgâd rijjâ, mut neutraallâš sänioornig lii kuittâg SOV. Maaŋgah ceelhâráhtuseh láá siämmáálágáneh ko turkkilijn kielâin. Sánádâh. Stuárráámus uási udmurtkielâ saanijn láá ohtsiih iärrásij permilij kielâiguin. Kulttuurlovnâsaanijd láá lovnim táválávt tatarkielâst. Puárásub turkkilâš lovnâsaanijd láá lovnim bolgarturkkikielâst. Modernlii ohtsâškode saanijd láá lovnim táválávt ruošâkielâst, mut eromâšávt 1990-lovo rääjist láá ráhtám ennuv uđđâ saanijd udmurtkielâ jieijâs amnâsijn. Marikielâst še láá lovnim mottoomverd saanijd udmurtkielân. Kirjálâšvuotâ. Bartens, Raija: Permiläisten kielten rakenne ja kehitys. Suomalais-ugrilaisen seuran toimituksia 238. Helsinki: Suomalais-ugrilainen seura, 2001. ISBN 952-5150-55-0. Käldeeh. Udmurtkielâ Udmurtkielâ 
Uganda. Uganda lii staatâ Afrikâst. Ton uáivikaavpug lii Kampala. 
Ukraina. thumb thumb Ukraina () lii staatâ Nuorttâ-Euroopâst. Tot lii vijđoduv mield Euroop nubben stuárráámus staatâ já stuárráámus ollásávt Euroopâst leijee staatâ. Ukraina uáivikaavpug lii Kiova. 
Uljanovsk. Uljanovsk () lii kaavpug Ruošâst. Historjá. Uljanovsk vuáđudui ive 1648, já tast šoodâi kaavpug ive 1796. 
Ulâštooŋâs. Ulâštooŋâs ("Rhododendron tomentosum") lii šaddo. 
Uma Thurman. Uma Karuna Thurman (š. cuáŋuimáánu 29. peeivi 1970, Boston, Massachusetts, Ovtâstumstaatah) lii ovtâstumstaatâlâš čaittâleijee já malli. Eellim. Uma Thurman šoodâi Bostonist, Massachusettsist ive 1970. Suu enni lii Nena Thurman (šoddâm Birgitte Caroline von Schlebrügge), kii lii meid lamaš malli. Suu eeči, Robert Thurman, aasâi muáddi ive Indiast já lii vuossâmuš ameriklâš kiäst lii šoddâm buddhalâš muŋkki. Sun meid máttáát buddhalâšvuođâ ollâopâttuvvâst. Eeji tuávááš puáhtá-uv uáiniđ Uma noomâst, mii lii sanskrit já meerhâš 'kirkes'. Karrieer. 15 ihásâžžân Thurman varrij New Yorkin luvâttuv já mallipargoi tiet. Tobbeen sun uusâi meiddei čaittâleijee roolâid. Viehâ jotelávt sun kaavnâškuođij-uv taid. Vistig sun finnij roolâid elleekuuvijn moh iä lah nuuvt tobdoseh, mutâ jo ive 1988 sun čaittâlij kyevti stuárráb elleekooveest, "The Adventures of Baron Munchausen" já "Dangerous Liaisons". Tast maŋa sun aalgij rotoi finniđ jo uáivipersovn roolâid-uv. Käldeeh. Thurman Thurman 
Umberto I. Umberto I () lâi Italia nubbe kunâgâs ivveest 1878 ihán 1900. Umberto naajâi Savoia prinses Margherita Teresa Giovannain ive 1868, já sunnui šoodâi alge Viktor Emanuel III ive 1869. Syeinimáánu 29. peeivi 1900 anarkist Gaetano Bresci kuudij Umberto já te Viktor Emanuel šoodâi Italia kunâgâssân. Käldeeh. Umberto I Umberto I Umberto I 
Umberto II. Umberto II () lâi Italia niäljád já majemuš kunâgâs vyesimáánu 9. peeivist 1946 kesimáánu 10. piäiván 1946. Sun jaamij njuhčâmáánu 18. peeivi 1983. Umberto II Umberto II Umberto II 
Ummeesämikielâ. Kirjekielâ. Ive 1999 Ruotâ Sämitigge iävtuttij virgálii čäällimvyevi ummeesämikielân já uđđâivemáánust 2000 iävtuttâs Sämitigge oovdânpuovtij taam Ovtâstum aalmugáid. Säämi parlamentaarlâš rääđi asâttem pargojuávkku tuhhiittij ummeesämikielâ čäällimvyevi 6.4.2016. 
Unna Junná. Unna Junná lii ive 2007 rääjist puáttám Yle Säämi sämikielâlâš párnáiohjelm. Tot ráhtoo kuulmâ sämikielân: anarâš-, nuorttâlâš- já orjâlâškielân. Unna Junná parga oovtâstpargo om. Säämi máttááttâskuávdáá medialinjáin Anarist sehe Säämi škovláin já Elleekovekuávdáš Skábmain. 
Uranus. Uranus lii plaaneet Saturnus já Neptunus kooskâst. Tast láá meid siävŋus kerhoh pirrâ, moh láá jiäŋŋum keeđgih. Nuuvtko Eennâmpállu já piäiváškode eres planetteh Uranus-uv jorá Piäiváá pirrâ. Uranus täsnitieđâlâš symbol lii Uranus. Uranus lii áinoo piäiváškode plaaneet, mii kočodui kreikkalâš immeel mield. Piäiváškode eres planetteh láá kočodum roomalâš imelij mield. Uranus máánuh. Uranus 
Urbisaglia. Urbisaglia lii kieldâ Italiast, Marche kuávlust. Urbisagliast ääsih 2 521 olmožid. Ton vijdodâh lii 22,86 km², já alodâh 310 m. Urbisaglia naaburkieldah láá Colmurano, Corridonia, Loro Piceno, Petriolo já Tolentino. Käldeeh. Urbisaglia 
Uruguay. thumb Uruguay lii staatâ Maadâ-Amerikâst. Ton uáivikaavpug lii Montevideo. 
Us (elleekove). thumb Us lii ive 2019 puáttám elleekove, mon lii čáállám já stivrim Jordan Peele. Uáiviroolâin elleekooveest láá Lupita Nyong'o, Winston Duke, Elisabeth Moss já Tim Heidecker. Elleekove čuávu Adelaide Wilson (Lupita Nyong'o) perruu kii vuálgá luámumááđhán. Sij kuáhtájeh sii doppelgängerijd kiäh volliitteh sii oolâ. 
Ussita. Ussita lii kieldâ Italiast, Marche kuávlust. Ussitast ääsih 248 olmožid. Ton vijdodâh lii 55,30 km², já alodâh 744 m. Ussita naaburkieldah láá Fiastra, Bolognola, Castelsantangelo sul Nera, Montefortino, Pieve Torina já Visso. Käldeeh. Ussita 
Utah. Utah lii Ovtâstumstaatâi uásistaatâ. Ton uáivikaavpug lii Salt Lake City. 
Utajärvi. Utajärvi lii kieldâ Suomâst, Tave-Tavepoođâeennâm eennâmkoddeest. Utajärvist ääsih 2 643 olmožid, já ton vijdodâh lii 1 736,73 km², mast 65,56 km² lii čääci. Utajärvi naaburkieldah láá Muhos, Oulu, Pudasjärvi, Puolanka já Vaala. Siijdah. Ahmas, Alakylä, Ala-Naama, Ala-Niska, Autio, Juorkuna, Järvikylä, Kangaskylä, Kemilä, Kivijärvi, Kormunkylä, Marttisjärvi, Murronkylä, Naamankylä, Niska, Ojakylä, Potku, Sanginkylä, Sipolankylä, Sotka (Sotkankylä), Särkijärvi, Tervolankylä, Utanen, Ylisuvanto já Yli-Utos. Käldeeh. Utajärvi 
Uunjargâ. Uunjargâ (, já) lii kieldâ Taažâst. Uunjaargâst ääsih 926 olmožid, já ton vijdodâh lii 1 436,94 km², mast 71,02 km² lii čääci. Käldeeh. Uunjargâ 
Uusikaarlepyy. Uusikaarlepyy () lii kaavpug Suomâst, Tavepoođâeennâm eennâmkoddeest. Uusikaarlepyyst ääsih 7 487 olmožid, já ton vijdodâh lii 1 675,20 km², mast 942,54 km² lii čääci. Uusikaarlepyy naaburkieldah láá Kauhava, Pedersöre kieldâ, Pietarsaari já Vöyri. Kaavpug lii kyevtikielâlâš. Käldeeh. Uusikaarlepyy Uusikaarlepyy 
Uzbekistan. thumb thumb thumb Uzbekistan lii staatâ Aasiast. Ton uáivikaavpug lii Taškent. 
Uáivikaavpug. Uáivikaavpug lii jiecânâs staatâ teikkâ eres haldâšemkuávlu kuávdáš, kost láá táválâvt staatâhaldâttuv váldutooimah nuuvtko haldâttâs já parlament. Táválâvt uáivikaavpug lii staatâ stuárráámus kaavpug. Staatâin pyehtih leđe maaŋgah uáivikaavpugeh, main láá eres tárguttâsah. Ovdâmerkkân Vuáládâhenâmij vuáđulavâlâš uáivikaavpug lii Amsterdam, mut Haag lii staatâ haaldâtlâš kuávdáš ko tost láá Vuáládâhenâmij parlament já ministeriöh, eres staatâi ambassaadeh já alemus riehti. Lii meiddei máhđulâš, et staatâst ij lah uáivikaavpug ollágin. Ovdâmerkkân Nauru täsivääldist ij lah uáivikaavpug ollágin. 
Uáivikaavpugkuávlu. Uáivikaavpugkuávlu (suomâkielân: "pääkaupunkiseutu", uán. "PK-seutu") lii kuávlu maadâ-Suomâst. Toos kuleh 4 kaavpug: Helsig, Espoo, Kauniainen já Vantaa. Vittâ Suomâ 15 ollâopâttuvâin láá uáivikaavpugkuávlust. 
Uárji-Virginia. Uárji-Virginia lii Ovtâstumstaatâi uásistaatâ. Ton uáivikaavpug lii Charleston. 
Uđđâ-Kaledonia. Uđđâ-Kaledonia () lii Ranskan kullee kuávlu maadâviestâr keejist Kuálhismeerâ, suulân 628 km máádás Vanuatust já 1 210 km nuortâs Australiast. Uđđâ-Kaledonia lii ornim kuohtii aalmugjienâstem jiečânâsvuođâst. Vuosmuu keerdi ive 2018 já uđđâsist ive 2020. Jienâstemijn láá meridâm pissoođ uássin Ranska. Taah jienâstemeh láá uási ive 1998 rahtum sopâmuš, moin Uđđâ-Kaledonia finnij eenâb jiešhaldâšem ko Ranska eres epijiečânâs kuávluh, já mii jooskâi konflikt separatistij já toi, kiäh halijdii pissoođ uássin Ranska, kooskâst. Uđđâ-Kaledonia ekonomia vuáđđun láá ereslágán metallij, eromâšávt nikkel, pyevtittâs sehe mađhâšem. Tai lasseen merhâšittee roolâ lii meid Ranska máksám išeruuđâst, mii lii 1,5 miljard eurod ivveest já västid paijeel 15 % Uđđâ-Kaledonia bruttoaalmugpyevtittâsâst. 
Uđđâ Seeland. thumb Uđđâ Seeland (, māorin "Aotearoa") lii staatâ Oseaniast. Ton uáivikaavpug lii Wellington. Uđđâ Seeland 
Uđđâivemáánu. Uđđâivemáánu lii ive vuossâmuš mánuppaje. Uđđâivemáánust láá 31 peivid. Tot lii finnim noomâs tast, et tot aalgât uđđâ ive. Taat mánuppaje lii finnim eidu taan noomâ eskin anarâš kalenderân. Ovdil tast lii kevttum meiddei suomâkiel lovnânommâ "tammimáánu". 
Uŋgar. thumb thumb Uŋgar lii staatâ Euroopâst. 
Uŋgarkielâ. Uŋgarkielâ lii suomâ-ugrâlâš kielâ. Uŋgarkielâst láá suulân 14,5 milj. sárnod. Tot lii stuárráámus suomâ-ugrâlâš kielâ. Käldeeh. Uŋgarkielâ 
V. V lii läättinlâš puustavoornig 22. já anarâškielâ puustavoornig 28. puustav. 
Vaala. Vaala lii kieldâ Suomâst, Tave-Tavepoođâeennâm eennâmkoddeest. Vaalast ääsih 2 785 olmožid, já ton vijdodâh lii 1 764,05 km², mast 461,33 km² lii čääci. Vaala naaburkieldah láá Kaajaan, Liminka, Muhos, Paltamo, Puolanka, Siikalatva já Utajärvi. Käldeeh. Vaala 
Vaasa. Vaasa () lii kaavpug Suomâst, Tavepoođâeennâm eennâmkoddeest. Vaasast ääsih 67 012 olmožid, já ton vijdodâh lii 575,13 km², mast 210,46 km² lii čääci. Vaasa naaburkieldah láá Isokyrö, Laihia, Maalahti, Mustasaari já Vöyri. Kaavpug lii kyevtikielâlâš. Historjá. Vaasa vuáđudui roovvâdmáánu 2. peeivi 1606. Käldeeh. Vaasa Vaasa 
Vadjakielâ. Vadjakielâ lii uccâ nuorttâmeerâsyemmilâš kielâ Ruošâst. Vadjakielâ sárnuh 60 olmožid (10 olmožid eenikiellân). Kielâčááitus. Meil õli karjušid. Siz õli palkattu karjušiida nyd enempää eväd, eb õõ karjušiid, eväd, tšenni ep taho mennä karjušissi. Nyd tšävvää vuoroo. Käldeeh. Vadjakielâ Vadjakielâ 
Vaduz. Vaduz lii Liechtenstein uáivikaavpug já ässeelovo mield nubben stuárráámus kieldâ Schaan maŋa. Vaduzist ääsih 5 526 olmožid. Ton vijdodâh lii 17,28 km², já alodâh 460 m. Käldeeh. Vaduz Vaduz 
Valfornace. Valfornace lii kieldâ Italiast, Marche kuávlust. Valfornacest ääsih 980 olmožid. Ton vijdodâh lii 48,62 km², já alodâh 441 m. Valfornace naaburkieldah láá Caldarola, Camerino, Cessapalombo, Fiastra, Muccia, Pieve Torina já Visso. Kieldâlahtemeh. Uđđâivemáánu 1. peeivi 2017 Fiordimonte já Pievebovigliana kieldâin šoodâi Valfornace kieldâ. Käldeeh. Valfornace 
Vantaa. Vantaa () lii kaavpug Suomâst, Uđđâeennâm eennâmkoddeest. Vantaast ääsih 235 768 olmožid, já ton vijdodâh lii 240,35 km², mast 1,98 km² lii čääci. Vantaa naaburkieldah láá Espoo, Helsig, Kerava, Nurmijärvi, Sipoo já Tuusula. Historjá. Vantaa vuáđudui ive 1331, já tast šoodâi kaavpug ive 1974. Käldeeh. Vantaa Vantaa 
Vanuatu. thumb Vanuatu lii staatâ Oseaniast. Ton uáivikaavpug já stuárráámus kaavpug lii Port Vila. 
Varkaus. Varkaus lii kaavpug Suomâst, Tave-Savo eennâmkoddeest. Varkausist ääsih 20 283 olmožid, já ton vijdodâh lii 524,48 km², mast 138,85 km² lii čääci. Varkaus naaburkieldah láá Heinävesi, Joroinen, Leppävirta, Rantasalmi já Savonlinna. Historjá. Varkaus vuáđudui kävppikieldân ive 1929, já tast šoodâi kaavpug ive 1962. Käldeeh. Varkaus Varkaus 
Vatikaaniväldikodde. thumb thumb Vatikaaniväldikodde lii staatâ Euroopâst. 
Venetsia. Venetsia () lii kaavpug Italiast, Veneto kuávlust. Venetsiast ääsih 259 396 olmožid. Ton vijdodâh lii 415,90 km², já alodâh 2,56 m. Venetsia naaburkieldah láá Campagna Lupia, Cavallino-Treporti, Chioggia, Marcon, Martellago, Mira, Mogliano Veneto, Musile di Piave, Quarto d'Altino, Scorzè já Spinea. Eennâmtiätu. Venetsia lii huksejum maaŋgâ uccâ suolluu oolâ. Venetsiast kanaleh láá kááđui saajeest. Käldeeh. Venetsia Venetsia 
Venezuela. thumb Venezuela lii staatâ Maadâ-Amerikâst. Ton uáivikaavpug lii Caracas. 
Ventspils. Ventspils lii kaavpug Latviast. Ventspilsist ääsih 44 233 olmožid, já ton vijdodâh lii 55,4 km². Historjá. Ventspilsist šoodâi kaavpug ive 1378. Käldeeh. Ventspils 
Venus. Venus lii plaaneet Merkurius já Eennâmpáálu kooskâst. Nuuvtko Eennâmpállu já piäiváškode eres planetteh Venus-uv jorá Piäiváá pirrâ. Venus täsnitieđâlâš symbol lii Venus. Venus 
Vepsákielâ. Vepsákielâ lii nuorttâmeerâsyemmilâš kielâ. Kielâčáittuseh. OA algâaalmugij vuoigâdvuođâi julgáštâs – Artikkâl 1 "Kaik mehed sünduba joudajin i kohtaižin, ühtejiččin ičeze arvokahudes i oiktusiš. Heile om anttud melʹ i huiktusentund i heile tariž kožuda toine toiženke kut velʹlʹkundad." Käldeeh. Vepsákielâ Vepsákielâ 
Vermont. Vermont lii Ovtâstumstaatâi uásistaatâ. Ton uáivikaavpug lii Montpelier já stuárráámus kaavpug Burlington. Vermont uásistaatâst ääsih ohtsis 628 061 olmožid (2020). Tot lii olmoošlovvoin nubben ucemus uásistaatâ. Tuše Wyomingist ääsih ucceeb ulmuuh. 
Vesanto. Vesanto lii kieldâ Suomâst, Tave-Savo eennâmkoddeest. Vesantost ääsih 1 992 olmožid, já ton vijdodâh lii 569,80 km², mast 147,18 km² lii čääci. Vesanto naaburkieldah láá Keitele, Konnevesi, Rautalampi, Tervo, Viitasaari já Äänekoski. Siijdah. Ahveninen, Harinkaa, Horonkylä, Kuuslahti, Järvenpää, Niinivesi, Närhilä, Oinaskylä, Sonkari, Tiitilänkylä, Vesamäki já Vesijärvi. Käldeeh. Vesanto 
Veteli. Veteli () lii kieldâ Suomâst, Koska-Tavepoođâeennâm eennâmkoddeest. Vetelist ääsih 3 096 olmožid, já ton vijdodâh lii 520,91 km², mast 18,78 km² lii čääci. Veteli naaburkieldah láá Evijärvi, Halsua, Kaustinen, Kruunupyy, Lappajärvi, Perho já Vimpeli. Siijdah. Aho, Alaspää, Haapala, Haapasalo, Heikkilä, Haukilahti, Finnilä, Forsbacka, Isokylä, Kainu (kuávdáš), Kalliojärvi, Lammasoja, Nykänen, Patana, Polso, Pulkkinen, Rytiniemi, Räyrinki, Sillanpää, Siponkoski, Torppa, Tunkkari, Yliveteli, Seppälänkylä, Viiste já Ämmänkoski. Käldeeh. Veteli 
Victoria, Seychelleh. Victoria lii Seychellij stuárráámus kaavpug já uáivikaavpug. Victoria Victoria 
Vielgis-Ruoššâ. thumb Vielgis-Ruoššâ lii staatâ Euroopâst. 
Vientiane. Vientiane lii Laos stuárráámus kaavpug já uáivikaavpug. Vientiane Vientiane 
Vieremä. Vieremä lii kieldâ Suomâst, Tave-Savo eennâmkoddeest. Vieremäst ääsih 3 541 olmožid, já ton vijdodâh lii 973,35 km², mast 48,14 km² lii čääci. Vieremä naaburkieldah láá Iisalmi, Kaajaan, Kiuruvesi, Pyhäntä já Sonkajärvi. Siijdah. Amerikka, Haajainen (Haajaiskylä), Kaarakkala, Karankamäki, Kauppilanmäki, Rotimojoki, Marttisenjärvi, Nissilä, Palosenjärvi, Palosenmäki, Pyöree, Salahmi, Savimäki, Valkeiskylä (Valkiamäki) já Vieremä markkân. Käldeeh. Vieremä 
Vietnam. thumb thumb thumb Vietnam lii staatâ Aasiast. Ton uáivikaavpug lii Hanoi. 
Viktor Emanuel II. Viktor Emanuel II (;) lâi Italia vuossâmuš kunâgâs ivveest 1861 ihán 1878. Sun jaamij uđđâivemáánu 9. peeivi 1878. Viktor Emanuel II Viktor Emanuel II Viktor Emanuel II 
Viktor Emanuel III. Viktor Emanuel III (;) lâi Italia kuálmád kunâgâs ivveest 1900 ihán 1946. Sun jaamij juovlâmáánu 28. peeivi 1947. Viktor Emanuel III Viktor Emanuel III Viktor Emanuel III 
Vimpeli. Vimpeli () lii kieldâ Suomâst, Maadâ-Tavepoođâeennâm eennâmkoddeest. Vimpelist ääsih 2 827 olmožid, já ton vijdodâh lii 328,79 km², mast 41,47 km² lii čääci. Vimpeli naaburkieldah láá Alajärvi, Lappajärvi, Perho já Veteli. Siijdah. Hallapuro, Huopana, Koskela, Lakaniemi, Pokela, Pyhälahti, Rantakylä, Sääksjärvi, Viitaniemi, Vimpeli markkân já Vinni. Käldeeh. Vimpeli 
Virginia. Virginia lii Ovtâstumstaatâi uásistaatâ. Ton uáivikaavpug lii Richmond já stuárráámus kaavpug Virginia Beach. Virginia uásistaatâst ääsih ohtsis suulân 8,6 miljovn olmožid (2020). 
Virokielâ. Virokielâ (motomin meid eestikielâ) lii nuorttâmeerâsyemmilâš kielâ. Käldeeh. Virokielâ 
Virrat. Virrat () lii kaavpug Suomâst, Pirkanmaa eennâmkoddeest. Virratist ääsih 6 536 olmožid, já ton vijdodâh lii 1 299,08 km², mast 136,43 km² lii čääci. Virrat naaburkieldah láá Alavus, Keuruu, Kihniö, Mänttä-Vilppula, Ruovesi, Seinäjoki, Ylöjärvi já Ähtäri. Historjá. Virrat vuáđudui ive 1868, já tast šoodâi kaavpug ive 1977. Siijdah. Herranen, Härkönen, Jäähdyspohja, Ikkala, Killinkoski, Koro, Kotala, Kurjenkylä, Lahdenkylä, Liedenpohja, Ohtola, Rantakuntalähde, Vaskivesi, Vaskuu, Äijänneva Käldeeh. Virrat Virrat 
Visso. Visso lii kieldâ Italiast, Marche kuávlust. Vissost ääsih 1 032 olmožid. Ton vijdodâh lii 100,40 km², já alodâh 607 m. Visso naaburkieldah láá Fiastra, Castelsantangelo sul Nera, Cerreto di Spoleto, Foligno, Monte Cavallo, Pieve Torina, Preci, Sellano, Serravalle di Chienti, Ussita já Valfornace. Käldeeh. Visso 
Vladivostok. Vladivostok () lii kaavpug Ruošâst. Historjá. Vladivostok vuáđudui syeinimáánu 2. peeivi 1860. 
Volgograd. Volgograd () lii kaavpug Ruošâst. Historjá. Kaavpug nommân lâi Tsaritsyn (ruošâkielân: "Цари́цын"​) ive 1921 räi já Stalingrad (ruošâkielân: "Сталингра́д​") iivij 1925–1961. 
Voronež. Voronež () lii kaavpug Ruošâst. Historjá. Vuossâmuu keerdi Voronež mainâšuvvoo ive 1177. 
Vuossargâ. Vuossargâ lii ohopeivi mii lii pasepeeivi já majebaargâ kooskâst. Almugijkoskâsii standard ISO 8601 mieldi vuossargâ lii oho vuossâmuš peivi. Kuittâg motomeh staatah aneh pasepeeivi oho vuossâmuš peivin. Sämikiel nommâ puátá tast, et tot lii vuosmuš argâ, tondiet vuossargâ. 
Vuáládâhenâmeh. thumb Vuáládâhenâmeh láá staatâ Euroopâst. 
Vuásku. Vuásku lii enâmustáá saivâčääsist ellee vuáskukuolij lahko kyeli. Vuásku lii táválâš salâskyeli já meid Suomâ aalmugkyeli. Stuárudâh já olgohäämi. Vuásku lii táválávt ruánááivnásâš kyeli, mast láá ertpeelijn tevkis já ciäggu sárgáh. Jis čääci lii siävŋus, te vuáskuneh pyehtih leđe meid ruškâdeh. Vuáskun tobdeh meid ruopsis veepsijn já selgiveepsi pastelis sođđâmist. Selgiveepsist láá kyehti uási. Ovdâuásist láá 13-17 soođâd já monnjâuásist 1-3 sođđâm. Syevđilohe stuárráámuu täävtist vuálgá majaskulij pastelis säggi. Šoddâlâs vuáskun niske sáttá šoddâđ hormišin já ciägusin. Táválávt vuásku iälá suulân kuttâ ihe, mut puáhtá eelliđ joba 20 ihheed. Vuáskun kukkodâh lii táválávt 15-30 cm já tiäddu 50-350 gr. Åland Kökarist kuddum 2,87-kilusâš vuásku lii Almugijkoskâsâš valastâllâmkuálástemlito mield maailm stuárráámus valastâllâmkuálástempiergâsáin kuddum vuásku. Lavdâm. Vuáskun luándulâš lavdâm lii masa ubâ Euroop. Luándulávt vuáskuneh iä lah lamaš Skandijn, Iberia njargâenâmist, Irlandist, Apenniinij njargâenâmist, Kreeikast já Jieŋâmeerâ suolluin. Vuáskun lii kuittâg-uv ištâdum Irlandân, Tave-Espanjan sehe Italian. Euroop ulguubeln vuásku kávnoo aldemust Ruošâst já Kazakstanist. Tot lii ištâdum ovdâmerkkân Maadâ-Afrikân, Australian já Uđđâ Seelandân. Taveameriklâš fiskisvuásku sulâstit ennuv Euraasialâš vuáskun. Eellimpiirâs já lattim. Vuásku iälá jaavrijn, lááduin, Nuorttâmeerâ merâsaaivâst sehe juuvâin, moh virdedeh hitásávt. Peiviv vuásku iälá nuurijn ucâmin purrâmâš. Iho tot vuod mana čácáduv poonán čäcišadoi siähán vuoiŋâstiđ. Vuásku killáá suvroduv eenâb ko maaŋgah eres Suomâ kyeleh, mut jis čääsi pH-árvu lii vuálá nelji, te lasanem ij innig luhostuu. Lasanem. Oresvuásku puátá suhâjuátkimahan 1-2 ivveest já niŋálâs 2-4 ivveest. Vuásku kođá kiđđuv cuáŋui- teikkâ vyesimáánust, ko čääsi liegâsvuotâ lii paijeel 6 ceehi. Toh nurâdâteh čäcišadoi siähán, kost niŋálâs luáštá meeini já oráseh šovâtteh tom. Vuásku lii uáli pehtilis lasaneijee. Ohtâ niŋálâs puáhtá lyeštiđ joba 200 000 meinimanneed. Njivláás já pocceeláágán meinipäddi mana kiddâ čäcišaddoid já ovssijd. Algaah čalgeh 2-3 oho heđâlmittem maŋa. Vistig toh finnejeh raavvâd ruškâdâspursâšijn, mut purâškyetih elleeplankton viehâ jotelávt. Raavâd. Vuáskunalgaah poreh elleeplankton. Stuárráábeh ohtâgâsah ponne-elleid já uccâ kuolijd. Stuorrâ vuáskuneh sättih puurrâđ joba eres vuáskunijd. Käldeeh. "Taat sijđo lii jurgâlum suomâkielâlâš Wikipediast." 
Vuáčču. Vuáčču (,) lii siijdâš Suáđigil kieldâst. Tobbeen lii tavesämikielâlâš kielâpiervâl. Vuáčču 
Vuáđusyemmiliih. Vuáđusyemmiliih (,) lii ohtâ Suomâ piäláduvâin. Käldeeh. Säämi Kielâkäldee Artikkeleh: "Táálááh Suomâst registeristum piäláduvah sämikielâin", almostittum 15.03.2019, já "Motomeh Suomâ piäláduvâi noomah", almostittum 19.05.2017. Vuáđusyemmiliih 
Vyesimáánu. Vyesimáánu lii ive viiđâd mánuppaje. Vyesimáánust láá 31 peivid. Vyesimáánu sämikiel nommâ puátá puásuituálust já tast, et tot lii vuosij šoddâmmáánu. Taat nomâttâs lii peessâm eskin Anarâš-kalenderân. Taan mánuppaijeest lii kevttum nommâ "toukomáánu". 
Várgááh. Várgááh (, já) lii kieldâ Taažâst. Várgáhijn ääsih 2 029 olmožid, já ton vijdodâh lii 600,61 km², mast 15,03 km² lii čääci. Käldeeh. Várgááh 
Vástuppeivi. Vástuppeivi lii oho viiđâd peivi já táválávt oho majemuš pargopeivi. Tot lii tuorâstuv já lávurduv kooskâst. Vástuppeivi lii islam oskoost ohtâsâšrukkoos peivi. 
Vááijuvváldálâšvuotâ. Vááijuvváldálâšvuotâ meerhâš vuoigâdvuođâlii sajattuv, mast olmooš ij uážu jieš ollásávt teikâ uásild meridiđ olssis kyeskee vuoigâdvuođâlijn tooimâin tondiet ko sun ij lah tommit räävis iberdiđ maid parga. Ovdâmerkkân hovdimtoimâlaavâ (442/1999) mield Suomâst vyeliahasâš lii vááijuvváldálâš, tastko sun lii vuálá 18-ihásâš. Meid rävisolmooš puáhtá leđe vááijuvváldálâš, jis sun ij paste hoittáđ jieijâs aašijd. Vááijuvváldálâšvuotâ Suomâst. Vááijuvváldálii ruđâlâš já eres hovdimtooimâst adelum laavâst (442/1999) uáivildum aašijd hoittáá hiäđukoccee, ko vááijuvváldálâš lii rävisolmooš. Vyeliahasii hiäđukoccen tuáimih suu huolâtteijee teikkâ huolâtteijeeh, jis laavâst ij asâttuu nubenáál. Vááijuvváldálâžžân kulluuttem. Vááijuvváldálâžžân kulluuttem lii korrâsumos vyehi raijiđ rävisulmuu toimâmtohálâšvuođâ. Kulluutmist meerrid tuámustovli. Rävisulmuu toimâmtohálâšvuođâ puáhtá raijiđ talle ko olmooš ij paste hoittáđ jieijâs ruđâlijd aašijd já suu hiätu lii tondiet vaarâst. Tuše talhâstieđâlâš diagnoos nuuvtko psyykkilâš tavdâ teikkâ dementia ij rijttáá suijân raijiđ kiängin toimâmtohálâšvuođâ. Vááijuvváldálijd sajattâh. Suomâst vááijuvváldálii sajattâh miäruštâlloo el. hovdimtooimâst adelum laavâst. Laavâ mield vááijuvváldáliist ij lah vuoigâdvuotâ haldâšiđ jieijâs omâduv ige toohâđ sopâmušâid teikkâ eres vuoigâdvuođâtooimâid. Jis vuoigâdvuođâtooimah láá kuittâg táváliih teikkâ taah iä meerhâš ennuv, te vááijuvváldálâš-uv uážžu laavâ mield toohâđ vuoigâdvuođâtooimâid. Vááijuvváldálii vuoigâdvuotâ rähtiđ testament teikkâ mii tábáhtuvá, jis vááijuvváldálâš ärbee maidnii, asâttuvvoo ärbikeevlist. Jienâvuoigâdvuotâ já valjâtohálâšvuotâ. Suomâ vuáđulaavâ 27 § mield vááijuvváldáliih iä uážu riemmâđ iävtukkâssân kieldâ-, ovdâskodde-, president- ige EU-vaaljâin. Tast peerusthánnáá jyehi 18 ihheed tiävdám vááijuvváldálijn-uv lii vuáđulaavâ 14 § mield vuoigâdvuotâ jienâstiđ täin vaaljâin. Vááijuvváldálâšvuođâ nuuhâm. Ko vyeliahasâš tiävdá 18 ihheed, te sun ij lah innig vááijuvváldálâš, jis vááijuvváldálâšvuotâ vuáđuduvá tuše ahan. Talle sun hoittááškuát jieijâs aašijd. Käldeeh. "Uási taan siijđost lii jurgâlum suomâkielâlâš Wikipediast" 
Värimarikielâ. Värimarikielâ lii suomâ-ugrâlâš kielâ. Kielâsosiologlâš tile. Värimarikielâst láá 23 062 sárnod Ruošâ ive 2010 viehâdâgreekkig mield. Fonetiik. Nijttomarikielâst láá love vokalid. Ton lasseen ryeššilijn lovnâsaanijn puáhtá leđe vala ohtâ vookaal. Nijttomarikielâst láá 21 konsonantid, ryeššilijn saanijn puáhtá leđe váhá eenâb. Käldeeh. Värimarikielâ 
Vävli. Vävli (, já) lii siijdâš Aanaar kieldâst. Tot lii Aanaarjäävri riddoost suulân 40 km keččin Aanaar markkânist. Vävli 
Vörukielâ. Vörukielâ lii nuorttâmeerâsyemmilâš kielâ. Käldeeh. Vörukielâ 
Vöyri. Vöyri () lii kieldâ Suomâst, Tavepoođâeennâm eennâmkoddeest. Vöyrist ääsih 6 412 olmožid, já ton vijdodâh lii 1 499,92 km², mast 717,78 km² lii čääci. Vöyri naaburkieldah láá Isokyrö, Kauhava, Mustasaari, Uusikaarlepyy já Vaasa. Kieldâ lii kyevtikielâlâš. Historjá. Oovdiš Vöyri kieldâ vuáđudui ive 1868. Tááláš Vöyri kieldâ vuáđudui ive 2011. Käldeeh. Vöyri 
Wales. thumb thumb Wales lii Ovtâstum kunâgâskode uásikuávlu. 
Washington, D.C.. thumb thumb Washington, D.C. (virgálávt "District of Columbia", kočodeh meid "Districtin", "D.C.:n" teikkâ tuše "Washingtonin") lii Ovtâstumstaatâi uáivikaavpug. Tot ij kuulâ oovtâgin uásistaatân, peic tot lii njuolgist Ovtâstumstaatâi kongres vuálásâš kuávlu já tast lii räijejum jiešhaldâšem. Ton ráánjáh láá Maryland já Virginia uásistaatah. Ovtâstumstaatâi kongres ovdâsteijei viste lii kesimáánu 26. peeivi 2020 jienâstâm ton peeleest, ete Washington, D.C.:st šodâččij uásistaatâ. Talle tot ličij Ovtâstumstaatâi 51. uásistaatâ. Oskoh kuittâg, ete iävtuttâs ij peesâ senatist čoođâ. Lahâiävtuttâs ij lah kuássin ovdil čođâldittâm jienâstem ovdâsteijei visteest teikâ senatist. Moonâm tove ääšist láá kongressist jienâstâm ive 1993. Washington, D.C.:st ääsih ohtsis suulân 720 000 olmožid (2020). Käldeeh. Washington, D.C. Washington, D.C. Washington, D.C. 
Washington (uásistaatâ). Washington lii Ovtâstumstaatâi uásistaatâ. Ton uáivikaavpug lii Olympia já stuárráámus kaavpug Seattle. Washington uásistaatâ ij koolgâ siävuttiđ Ovtâstumstaatâi uáivikaavpugân. Washington uásistaatâst ääsih ohtsis suulân 7,8 miljovn olmožid (2020). 
Wellington. thumb Wellington (maorin "Te Whanga-nui-a-Tara") lii Uđđâ Seeland uáivikaavpug. Wellington Wellington 
William Shakespeare. William Shakespeare (kastum) lâi eŋlandlâš čaaitâlmčällee já tivtâsteijee. Suu aneh ohtân historjá merhâšitteemuin čällein. Sun čaalij maaŋgâid čaitâlmijd, sehe komediaid já tragediaid. Toi lasseen sun čaalij tiivtâid já sonettijd. Sun čaalij iivij 1585–1613 koskâsii ääigi. Shakespeare Shakespeare Shakespeare 
Windhoek. Windhoek lii Namibia stuárráámus kaavpug já uáivikaavpug. Windhoek Windhoek 
Wisconsin. Wisconsin lii Ovtâstumstaatâi uásistaatâ. Ton uáivikaavpug lii Madison já stuárráámus kaavpug Milwaukee. Wisconsin uásistaatâst ääsih ohtsis suulân 5,8 miljovn olmožid (2020). 
Wyoming. Wyoming lii Ovtâstumstaatâi uásistaatâ. Ton uáivikaavpug lii Cheyenne. Wyoming uásistaatâst ääsih ohtsis 567 025 olmožid (2020). Veikkâ ton vijdodâh lii Ovtâstumstaatâi uásistaatâi lovádin stuárráámus, te ton olmoošloho lii puoh ucemus. 
Yamoussoukro. Yamoussoukro lii Elefanttähtirido virgálâš uáivikaavpug ive 1983 rääjist. Yamoussoukro Yamoussoukro 
Yaoundé. Yaoundé lii Kamerun uáivikaavpug já nubben stuárráámus kaavpug. Yaoundé Yaoundé 
Ylivieska. Ylivieska lii kaavpug Suomâst, Tave-Tavepoođâeennâm eennâmkoddeest. Ylivieskast ääsih 15 318 olmožid, já ton vijdodâh lii 573,42 km², mast 4,53 km² lii čääci. Ylivieska naaburkieldah láá Alavieska, Haapavesi, Kalajoki, Nivala, Oulainen, Merijärvi já Sievi. Historjá. Ylivieska vuáđudui ive 1867, já tast šoodâi kaavpug ive 1971. Ko Säämisuáti puállái ive 1944, te puoh Suomâ sämmiliih karttii vyelgiđ evakkon Ylivieska já Alavieska kuávloid. Käldeeh. Ylivieska Ylivieska 
Zimbabwe. Zimbabwe lii staatâ Afrikâst. Ton uáivikaavpug lii Harare. 
Zürich. Zürich lii kaavpug Sveeicist, Zürich kantonist. Zürichst ääsih 415 367 olmožid. Ton vijdodâh lii 87,93 km², já alodâh 408 m. Zürich lii Sveeici stuárráámus kaavpug já tehálumos iäláttâskuávdáš. Kaavpug lii riges, já tobbeen lii ollâ eellimkvaliteet. Ubâ ton kuávlust ässeeh láá suulân 1,5 miljovn. Zürich lii siämmáánommâsii jäävri riddoost, já ton čoođâ kolgá Limmat-juuhâ. Aalpah láá tuše suulân 50 km kaavpug kuávdáást. Historjá. Zürich vuáđudui jo Rooma väldikode ääigi. Läättinkielân kaavpug nommâ lâi "Turicum". Kielâ. Zürichist sárnuh taggaar kuávlukielâ ko "züritüütsch", mon saksaliih iä ibbeerd. Ekonomia. Zürich lii ekonomâlâš kuávdáš. Tobbeen láá maaŋgâi almugijkoskâsij paaŋkij já táhádâsfinnoduvâi váldukonttureh, tegu UBS, Credit Suisse já SwissRe. Stuárráámus uási kontturijn láá kaavpug vááimust Paradeplatzist teikâ Zürich-jäävri riddoost. Máttááttâs. Zürich lii meiddei uáppeekaavpug. Teknisâš ollâopâttâh ETH lii ohtâ maailm pyeremuin ollâopâttuvâin, já tobbeen máttááttij ij kihheen eres ko Albert Einstein. Zürichist lii nubbe-uv ollâopâttâh (UZH), kost puáhtá luuhâđ ovdâmerkkân humanistlijd, ekonoomlijd já talhâstieđâlijd fáádáid. Sechseläuten. Ohtâ tehálâš tábáhtume lii "Sechseläuten", mii uárnejuvvoo jyehi kiiđâ. Tábáhtume čokketábáhtus lii ko Böögg-nommâsâš muotâäijih puáldoo. Muotâäijih uáivist lii pommi, mii loopâst päävkit. Ulmen lii ennustiđ tom, maggaar puáttee keesist šadda. Jis uáivi päävkit jotelávt, te keesist šadda liegâs. Mut ko uáivi pävkittem ááiján, te áigu arveđ ubâ keesi! Street Parade. Zürichist láá ennuv tábáhtumeh já festivaaleh nuoráid. Puoh stuárráámus tábáhtume lii "Street Parade" -nommâsâš teknofestivaal, mon ääigi joba miljovn olmožid pirrâ Euroop eelih Zürichist. Jyehi-ihásâš festivaal álgá ehidispeeivi já pištá čuávvuváá iiđeed räi. Nuorah kuldâleh muusik, tánssájeh já suotâsteleh kaavpug kuávdáást. Käldeeh. Zürich Zürich 
Ákšujävri. Ákšujävri () lii siijdâš Aanaar kieldâst. Ákšujävri 
Ähtäri. Ähtäri () lii kaavpug Suomâst, Maadâ-Tavepoođâeennâm eennâmkode nuorttâuásist Koskâ-Suomâ já Pirkanmaa rääjist. Ähtärist ääsih 5 608 olmožid, já ton vijdodâh lii 910,87 km², mast 105,05 km² lii čääci. Ähtäri naaburkieldah láá Alajärvi, Alavus, Keuruu, Multia, Saarijärvi, Soini já Virrat. Historjá. Ähtäri vuáđudui ive 1867, já tast šoodâi kaavpug ive 1986. Siijdah. Alastaipale, Hankavesi, Inha, Inhan tehtaat, Itä-Ähtäri, Kivijärvi, Kukkeenkylä, Liesjärvi, Myllymäki, Mäkikylä, Niemisvesi, Peränne, Rämälä, Vehu, Vääräkoski, Ruha já Ähtärinranta. Käldeeh. Ähtäri Ähtäri 
Äkkilsämikielâ. Käldeeh. Äkkilsämikielâ 
Čevetjävri. Čevetjävri (,) lii nuorttâsämmilij aassâm sijdâ Aanaar kieldâst Taažâ rääji alda. Čevetjäävri škovlâ. Čevetjäävrist lii škovlâ, mii addel vuáđumáttááttâs iheluokaid 1-9. Tobbeen puáhtá luuhâđ nuorttâlâškielâ sehe eenikiellân já vieres kiellân. Nuorttâlâškielâ kiävttoo máhđulâšvuođâi mield meiddei eres oppâtiijmijn. Škovlâ lii siijdâ kulttuurtábáhtusâi kuávdáš, já uáppeeh uásálisteh távjá tábáhtusâi orniimân. Käldeeh. Čevetjävri 
Čiččâm tääsni lihâstâs. Čiččâm tääsni lihâstâs (uánihubbooht täsnilihâstâs,) lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019. Čiččâm tääsni lihâstâs 
Čižetlitto. Čižetlitto (uánihubbooht Čižet,) lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019, já "Motomeh Suomâ piäláduvâi noomah", almostittum 19.05.2017. Čižetlitto 
Čohčâmáánu. Čohčâmáánu lii ive oovcád mánuppaje. Čohčâmáánust láá 30 peivid. 
Čovčjävri. Čovčjävri (já) lii siijdâš Aanaar kieldâst. Čovčjävri 
Čuovjis puátteevuotâ. Čuovjis puátteevuotâ (uánihubbooht Čuovjâdeh,) lii ohtâ Suomâ piäláduvâin. Käldeeh. Artikkeleh: "Táálááh Suomâst registeristum piäláduvah sämikielâin", almostittum 15.03.2019. Čuovjis puátteevuotâ 
Čäcisuálui. Čäcisuálui (, já) lii kieldâ Taažâst. Čäcisuollust ääsih 5 788 olmožid, já ton vijdodâh lii 1 257,85 km², mast 24,10 km² lii čääci. Käldeeh. Čäcisuálui 
Šaali. Šaali lii anarâš ráppájeijee Amoc vuossâmuš single, mii almostui juovlâmáánu 13. peeivi 2006. Tot kávnoo meid CD:st. 
Šapšâ. Šapšâ ("Coregonus lavaretus") teikkâ sárnumkielâst tuše kyeli lii kyelišlaajâ, mii kulá luosâkuolij laahkon. Šapšâ lii uáli maaŋgâhámásâš šlaajâ. Oovtâ jäävrist puáhtá eelliđ maaŋgah šapšâhäämih, moin láá aaibâs ereslágán rááhtus, raavâd, šoddâmliähtu já kođolattim. Suomâst láá ohtsis kuttâ ereslágán šapšâhäämi: ponnešapšâ, kárgušapšâ, jotteešapšâ, jävrišapšâ, planktonšapšâ já riäská. Lii kuhháá lamaš vižžen, ete láá-uv taah šapšâhäämih jieijâs šlaajah. Suomâst taah häämih láá almolávt luokittâllum siämmáá šlaajâ vuálá. Šaapšâi (Coregonus) suuvâ nubbe syemmilâš šlaajâ lii muikku. Stuárudâh já häämi. Šaapšâst láá silbâivnásâš ertpeleh já ränis veepsih. Selgiveepsi já peeccih kooskâst lii luosâkuolijd tijpâlâš pyeidivepsi. Šaapšâ uáivi já njälmi láá viehâ uceh. Uccâ šapšâ sáttá sulâstittiđ muuiku, mut taid iärutteh tast, ete šaapšâ panalâs lii kuhheeb ko uálul já muuikust nubijkulij. Eres šapšâhaamij olgohäämi lii uáli siämmáálágán já iäruh rumâšráhtusist láá viehâ uceh. Eres haamij stuárráámus iärun lii oovdemušâi äggilij silleepaanij meeri. Eres šapšâhaamij šoddâmliähtu lii uáli ereslágán. Šoddâlumos häämi lii jotteešapšâ, mii lii čiččâm ive ahasâžžân 50 cm já tiäddá suulân 1 kg. Motomijn Laapi jaavrijn láá šaapšah, moh láá kuttâ ive ahasâžžân 15 cm já teddih vuálá 30 g. 2000-lovvoost Suomâ stuárráámus šapšâ lii tiäddám 7,08 kg. Aanaarjäävrist já motomijn Aanaarjäävri aldaaš jaavrijn eelih uccánâm šaapšah, moh kočoduvvojeh riäskán. Riäskáh láá táválávt váhá stuárráábeh ko muuikuh, mut kuittâg-uv vuálá 20 cm. Riäská lii tergâdis raavâd Aanaarjäävri kuávžurân já ráávdun. Lavdâm. Šaapšâ lavdâm olleeđ Tave- já Koskâ-Euroopâst Tave-Aasian. Mädimus tiettumkuávluh láá Aalpâin já Karpaatein. Tave-Amerikâst euraasialâš šaapšâ sajanpuátá uáli siämmáálágán sildešapšâ (Coregonus clupeaformis). Arktisâš Tave-Amerikast já Siberiast eellih meid eres Coregonus-suuvâ šaapšah (om. muksunšapšâ, peledšapšâ já omulšapšâ). Suomâst šapšâ lii levânâm ubâ enâmân, sehe meerâin já sisčácáduvâin. Luándulávt šaapšah láá kuuđđâm juuvâin, mut maaŋgâin soojijn tot ij lah innig máhđulâš čäcivyeimilágádâsâi tiet. Ko lasanemmáhđulâšvuođah láá niävránâm lágádâsâi rähtim maŋa, te čácáduvváid láá ištâdum šaapšâid, vâi populaatioh siäiluččii eellimvuáimálâžžân. Ištâdmeh iä lah luhostum paijeentoollâd puoh haamijd, já maaŋgah šapšâhäämih láá tondiet uhkevuálásiih. Nuorttâmeerâst eelih kyehti šapšâhäämi: kárgušapšâ já jotteešapšâ. Kárgušapšâ kođá meerâst, já jotteešapšâ jotá juuhân kuuđđâđ. Raavâd. Šaapšâ algaaš porá vistig elleeplankton. Šapšâhäämih, moin láá uccáá silleepäänih, älgih puurrâđ uccâ kuolijd, stálutullviežžee kiivsâid, soovijd já skáálžuid, ko láá šoddâm tuárvi styeresin. Šapšâhäämih, moin láá ennuv silleepäänih, poreh tuše plankton. Jis jäävrist láá ennuv muuikuh, te plankton- já jävrišaapšah kärttih kištottâllâđ purrâmušâst pehtilis muikuiguin. Šaapšah sättih puurrâđ meid jieijâs šlaajâ teikkâ eres kuolij meeini. Lasanem. Šapšâ puátá lasanemahan 4-5 ive puárisin. Šapšâ kođá čohčâmáánust juovlâmáánun, ko čääsi liegâsvuotâ lii 2-5 °C. Jottee-, plankton- já ponnešapšâ kođeh juvváid, kiärgušapšâ káárgui alda já jävrišapšâ jáávrán. Kođo tábáhtuvá 0,5-4 meetter kieŋŋâlvuođâst, čunoi- teikkâ čievrâponneest. Ko šaapšah láá kuuđđâm, te toh poreh uáinusân pááccám kođo. Šapšâalgaah čalgeh kiđđuv siämmáá ääigi ko jieŋah vyelgih. Käldeeh. "Taat sijđo lii jurgâlum suomâkielâlâš Wikipediast" 
Nijmegen. Nijmegen () lii kaavpug Gelderlandist, Vuáládâhenâmijn, Saksa rääji alda. Kaavpugist láá 177 659 ässed (1.1.2020). 
Fyn. Fyn lii Tanska kuálmádin stuárráámus suálui Sjælland já Vendsyssel-Thy maŋa. Stuárráámus kaavpug Fynist lii Odense. 
Coming from Insanity. "Coming from Insanity" lii ive 2019 nigerialâš rikoselleekove, mon lii čáállám já stivrim Akinyemi Sebastian Akinropo. Uáiviroolâin láá Gabriel Afolayan, Damilola Adegbite, Dakore Akande, Wale Ojo já Bolanle Ninalowo. Elleekove vuosâeehid lâi kesimáánu 14. peeivi 2019. Ton vuosâeehid Netflixist lâi čohčâmáánu 18. peevi 2020. "Coming from Insanity" maainâst 12-ihásii kandâneeroost Kossi (Gabriel Afolayon). Palhâšumeh já iävtukkâsvuođah. Elleekove lâi iävtukkâssân ive 2020 Pan African -elleekovefestivaalist. Ive 2019 Pressplay-elleekovefestivaalist tot vuoitij "Audience choice award for best feature film" -palhâšume. Olgopiäláliih liiŋkah. "Uási taan siijđost lii jurgâlum eŋgâlâskielâlâš Wikipediast" 
Huittinen. Huittinen () lii kaavpug Suomâst, Satakunta eennâmkoddeest. Huittisijn ääsih 9 980 olmožid, já ton vijdodâh lii 539,59 km², mast 6,95 km² lii čääci. Huittisij naaburkieldah láá Kokemäki, Loimaa, Punkalaidun, Sastamala já Säkylä. Historjá. Huittinen vuáđudui ive 1865, já tast šoodâi kaavpug ive 1977. Käldeeh. Huittinen Huittinen 
1977. 1977 (MCMLXXVII) lâi normaalihe, mon älgim- já nuuhâmpeivin lâi gregoriaanlâš kalender mield lávurduh. Tot lâi 1970-lovo káávcád ihe. 
1865. 1865 (MDCCCLXV) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1860-lovo kuuđâd ihe. 
Loimaa. Loimaa () lii kaavpug Suomâst, Varsinais-Suomâ eennâmkoddeest. Loimaast ääsih 15 770 olmožid, já ton vijdodâh lii 851,93 km², mast 3,80 km² lii čääci. Loimaa naaburkieldah láá Huittinen, Humppila, Koski Tl, Marttila, Oripää, Punkalaidun, Pöytyä, Somero, Säkylä já Ypäjä. Historjá. Loimaa vuáđudui ive 1921, já tast šoodâi kaavpug ive 1969. Käldeeh. Loimaa Loimaa 
1969. 1969 (MCMLXIX) lâi normaalihe, mon älgim- já nuuhâmpeivin lâi gregoriaanlâš kalender mieldpasepeivi. Tot lâi 1960-lovo majemuš ihe. 
1921. 1921 (MCMXXI) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1920-lovo nubbe ihe. 
Carpegna. Carpegna lii kieldâ Italiast, Marche kuávlust. Carpegnast ääsih 1 651 olmožid. Ton vijdodâh lii 28,94 km², já alodâh 748 m. Carpegna naaburkieldah láá Belforte all'Isauro, Borgo Pace, Frontino, Mercatello sul Metauro, Montecopiolo, Pennabilli, Piandimeleto, Pietrarubbia, Sant'Angelo in Vado já Sestino. Käldeeh. Carpegna 
Montecopiolo. Montecopiolo lii kieldâ Italiast, Marche kuávlust. Montecopiolost ääsih 1 074 olmožid. Ton vijdodâh lii 35,81 km², já alodâh 915 m. Montecopiolo naaburkieldah láá Carpegna, Macerata Feltria, Maiolo, Monte Cerignone, Monte Grimano Terme, Pennabilli, Pietrarubbia já San Leo. Käldeeh. Montecopiolo 
Montecalvo in Foglia. Montecalvo in Foglia lii kieldâ Italiast, Marche kuávlust. Montecalvo in Fogliast ääsih 2 738 olmožid. Ton vijdodâh lii 18,25 km², já alodâh 345 m. Montecalvo in Foglia naaburkieldah láá Mondaino, Tavullia, Urbino já Vallefoglia. Käldeeh. Montecalvo in Foglia 
Monte Cerignone. Monte Cerignone lii kieldâ Italiast, Marche kuávlust. Monte Cerignonest ääsih 655 olmožid. Ton vijdodâh lii 18,24 km², já alodâh 528 m. Monte Cerignone naaburkieldah láá Macerata Feltria, Mercatino Conca, Montecopiolo, Monte Grimano Terme, Sassocorvaro Auditore já Tavoleto. Käldeeh. Monte Cerignone 
Monte Porzio. Monte Porzio lii kieldâ Italiast, Marche kuávlust. Monte Porziost ääsih 2 802 olmožid. Ton vijdodâh lii 18,29 km², já alodâh 105 m. Monte Porzio naaburkieldah láá Corinaldo, Mondavio, San Costanzo, Terre Roveresche já Trecastelli. Käldeeh. Monte Porzio 
Mercatello sul Metauro. Mercatello sul Metauro lii kieldâ Italiast, Marche kuávlust. Mercatello sul Metaurost ääsih 1 321 olmožid. Ton vijdodâh lii 68,36 km², já alodâh 429 m. Mercatello sul Metauro naaburkieldah láá Apecchio, Borgo Pace, Carpegna, Città di Castello, San Giustino, Sant'Angelo in Vado já Sestino. Käldeeh. Mercatello sul Metauro 
Mercatino Conca. Mercatino Conca lii kieldâ Italiast, Marche kuávlust. Mercatino Concast ääsih 1 021 olmožid. Ton vijdodâh lii 13,95 km², já alodâh 275 m. Mercatino Conca naaburkieldah láá Gemmano, Monte Cerignone, Monte Grimano Terme, Sassocorvaro Auditore, Sassofeltrio já Tavoleto. Käldeeh. Mercatino Conca 
Macerata Feltria. Macerata Feltria lii kieldâ Italiast, Marche kuávlust. Macerata Feltriast ääsih 1 981 olmožid. Ton vijdodâh lii 40,07 km², já alodâh 321 m. Macerata Feltria naaburkieldah láá Lunano, Monte Cerignone, Montecopiolo, Monte Grimano Terme, Piandimeleto, Pietrarubbia já Sassocorvaro Auditore. Käldeeh. Macerata Feltria 
Mombaroccio. Mombaroccio lii kieldâ Italiast, Marche kuávlust. Mombarocciost ääsih 2 075 olmožid. Ton vijdodâh lii 28,21 km², já alodâh 321 m. Mombaroccio naaburkieldah láá Cartoceto, Colli al Metauro, Fano já Pesaro. Käldeeh. Mombaroccio 
Mondavio. Mondavio lii kieldâ Italiast, Marche kuávlust. Mondaviost ääsih 3 737 olmožid. Ton vijdodâh lii 29,64 km², já alodâh 280 m. Mondavio naaburkieldah láá Colli al Metauro, Corinaldo, Fratte Rosa, Monte Porzio, San Lorenzo in Campo já Terre Roveresche. Uáinámušah. Mondaviost lii puáris kuávdáš, mon pirrâ láá uđđâsuboh uásih. Tobbeen lii meiddei muvrâ, mii lii šiev oornigist vala onnáá peeivi. Käldeeh. Mondavio 
Mondolfo. Mondolfo lii kieldâ Italiast, Marche kuávlust. Mondolfost ääsih 14 355 olmožid. Ton vijdodâh lii 22,82 km², já alodâh 144 m. Mondolfo naaburkieldah láá Fano, San Costanzo, Senigallia já Trecastelli. Käldeeh. Mondolfo 
Edirne. Edirne (já) lii kaavpug Tuurkist. Historjá. Edirne vuáđudui ive 125 oKr., já tast šoodâi kaavpug ive 1923. Ässeeloho. Ive 2019 loopâst Edirnest assii 172 802 olmožid. 
Montefelcino. Montefelcino lii kieldâ Italiast, Marche kuávlust. Montefelcinost ääsih 2 568 olmožid. Ton vijdodâh lii 39,01 km², já alodâh 260 m. Montefelcino naaburkieldah láá Colli al Metauro, Fossombrone, Isola del Piano, Pesaro, Petriano, Sant'Ippolito já Urbino. Käldeeh. Montefelcino 
Montelabbate. Montelabbate lii kieldâ Italiast, Marche kuávlust. Montelabbatest ääsih 6 936 olmožid. Ton vijdodâh lii 19,57 km², já alodâh 65 m. Montelabbate naaburkieldah láá Pesaro, Tavullia, Urbino já Vallefoglia. Käldeeh. Montelabbate 
Anarâškielâlâš Wikipedia. Anarâškielâlâš Wikipedia lii Wikipedia anarâškielâlâš versio, mii vuáđudui roovvâdmáánu 19. peeivi 2020. Orjâlâškielâlii Wikipedia lasseen taat lii maailm nubbe sämikielâlâš Wikipedia. Jo vuossâmuu peeivi tast lijjii paijeel 1 000 artikkâlid. Ko váldoo huámmášumán anarâškielâ sárnoomeeri, te taan Wikipedia artikkâlmeeri lii viehâ styeres sárnoomere háárán. Käldeeh. * 
2020. 2020 (MMXX) lâi kárgámihe, mii gregoriaanlâš kalender mield aalgij koskoho já nuuvâi tuorâstuv. Tot lâi 2020-lovo vuossâmuš ihe. 
Cartoceto. Cartoceto lii kieldâ Italiast, Marche kuávlust. Cartocetost ääsih 7 977 olmožid. Ton vijdodâh lii 23,20 km², já alodâh 235 m. Cartoceto naaburkieldah láá Colli al Metauro, Fano, Mombaroccio já Terre Roveresche. Käldeeh. Cartoceto 
Roovvâdmáánu 19.. Roovvâdmáánu 19. peivi lii gregoriaanlâš kalender mield ive 292. peivi (kárgámive 293. peivi). Ive loopân láá 73 peivid. 
Uđđâivemáánu 1.. Uđđâivemáánu 1. peivi lii gregoriaanlâš kalender mield ive 1. peivi. Ive loopân láá 364 peivid (kárgámive 365 peivid). 
Porgemáánu 23.. Porgemáánu 23. peivi lii gregoriaanlâš kalender mield ive 235. peivi (kárgámive 236. peivi). Ive loopân láá 130 peivid. 
Čohčâmáánu 15.. Čohčâmáánu 15. peivi lii gregoriaanlâš kalender mield ive 258. peivi (kárgámive 259. peivi). Ive loopân láá 107 peivid. 
Uđđâivemáánu 12.. Uđđâivemáánu 12. peivi lii gregoriaanlâš kalender mield ive 12. peivi. Ive loopân láá 353 peivid (kárgámive 354 peivid). 
1976. 1976 (MCMLXXVI) lâi kárgámihe, mii gregoriaanlâš kalender mield aalgij tuorâstuv já nuuvâi vástuppeeivi. Tot lâi 1970-lovo čiččâd ihe. 
1890. 1890 (MDCCCXC) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1890-lovo vuossâmuš ihe. 
Porgemáánu 3.. Porgemáánu 3. peivi lii gregoriaanlâš kalender mield ive 215. peivi (kárgámive 216. peivi). Ive loopân láá 150 peivid. 
1920. 1920 (MCMXX) lâi kárgámihe, mii gregoriaanlâš kalender mield aalgij tuorâstuv já nuuvâi vástuppeeivi. Tot lâi 1920-lovo vuossâmuš ihe. 
2014. 2014 (MMXIV) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 2010-lovo viiđâd ihe. 
Skammâmáánu 27.. Skammâmáánu 27. peivi lii gregoriaanlâš kalender mield ive 331. peivi (kárgámive 332. peivi). Ive loopân láá 34 peivid. 
Vyesimáánu 14.. Vyesimáánu 14. peivi lii gregoriaanlâš kalender mield ive 134. peivi (kárgámive 135. peivi). Ive loopân láá 231 peivid. 
1984. 1984 (MCMLXXXIV) lâi kárgámihe, mii gregoriaanlâš kalender mield aalgij pasepeeivi já nuuvâi vuossaargâ. Tot lâi 1980-lovo viiđâd ihe. 
Vyesimáánu 13.. Vyesimáánu 13. peivi lii gregoriaanlâš kalender mield ive 133. peivi (kárgámive 134. peivi). Ive loopân láá 232 peivid. 
1907. 1907 (MCMVII) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1900-ihelove káávcád ihe. 
Basshunter. Basshunter, olmâ nommâ Jonas Erik Altberg (š. juovlâmáánu 22. peeivi 1984, Halmstad, Ruotâ), lii ruátálâš lávloo, pyevtitteijee já DJ. Päikkisijđo. Basshunter Basshunter 
1989. 1989 (MCMLXXXIX) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1980-lovo majemuš ihe. 
Njuhčâmáánu 19.. Njuhčâmáánu 19. peivi lii gregoriaanlâš kalender mield ive 78. peivi (kárgámive 79. peivi). Ive loopân láá 287 peivid. 
Roovvâdmáánu 9.. Roovvâdmáánu 9. peivi lii gregoriaanlâš kalender mield ive 282. peivi (kárgámive 283. peivi). Ive loopân láá 83 peivid. Tábáhtusah. Sämilippu Säämi liputtempeivi: "Taažâ Sämitige vuáđudempeivi" 
Porgemáánu 4.. Porgemáánu 4. peivi lii gregoriaanlâš kalender mield ive 216. peivi (kárgámive 217. peivi). Ive loopân láá 149 peivid. 
1961. 1961 (MCMLXI) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1960-lovo nubbe ihe. 
Kuovâmáánu 25.. Kuovâmáánu 25. peivi lii gregoriaanlâš kalender mield ive 56. peivi. Ive loopân láá 309 peivid (kárgámive 310 peivid). 
Kesimáánu 17.. Kesimáánu 17. peivi lii gregoriaanlâš kalender mield ive 168. peivi (kárgámive 169. peivi). Ive loopân láá 197 peivid. 
Syeinimáánu 1.. Syeinimáánu 1. peivi lii gregoriaanlâš kalender mield ive 182. peivi (kárgámive 183. peivi). Ive loopân láá 183 peivid. 
Porgemáánu 20.. Porgemáánu 20. peivi lii gregoriaanlâš kalender mield ive 232. peivi (kárgámive 233. peivi). Ive loopân láá 133 peivid. 
Porgemáánu 21.. Porgemáánu 21. peivi lii gregoriaanlâš kalender mield ive 233. peivi (kárgámive 234. peivi). Ive loopân láá 132 peivid. 
Njuhčâmáánu 23.. Njuhčâmáánu 23. peivi lii gregoriaanlâš kalender mield ive 82. peivi (kárgámive 83. peivi). Ive loopân láá 283 peivid. 
1943. 1943 (MCMXLIII) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1940-lovo niäljád ihe. 
2001. 2001 (MMI) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi kuálmád ihetuhháát vuossâmuš ihe já 2000-ihelove nubbe ihe. 
1972. 1972 (MCMLXXII) lâi kárgámihe, mii gregoriaanlâš kalender mield aalgij lávurduv já nuuvâi pasepeeivi. Tot lâi 1970-lovo kuálmád ihe. 
Cuáŋuimáánu 15.. Cuáŋuimáánu 15. peivi lii gregoriaanlâš kalender mield ive 105. peivi (kárgámive 106. peivi). Ive loopân láá 260 peivid. 
Cuáŋuimáánu 26.. Cuáŋuimáánu 26. peivi lii gregoriaanlâš kalender mield ive 116. peivi (kárgámive 117. peivi). Ive loopân láá 249 peivid. 
1913. 1913 (MCMXIII) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1910-lovo niäljád ihe. 
Vyesimáánu 28.. Vyesimáánu 28. peivi lii gregoriaanlâš kalender mield ive 148. peivi (kárgámive 149. peivi). Ive loopân láá 217 peivid. 
1992. 1992 (MCMXCII) lâi kárgámihe, mii gregoriaanlâš kalender mield aalgij koskoho já nuuvâi tuorâstuv. Tot lâi 1990-lovo kuálmád ihe. 
Uđđâivemáánu 20.. Uđđâivemáánu 20. peivi lii gregoriaanlâš kalender mield ive 20. peivi. Ive loopân láá 345 peivid (kárgámive 346 peivid). 
1891. 1891 (MDCCCXCI) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1890-lovo nubbe ihe. 
Vyesimáánu 12.. Vyesimáánu 12. peivi lii gregoriaanlâš kalender mield ive 132. peivi (kárgámive 133. peivi). Ive loopân láá 233 peivid. 
1968. 1964 (MCMLXVIII) lâi kárgámihe, mii gregoriaanlâš kalender mield aalgij vuossaargâ já nuuvâi majebaargâ. Tot lâi 1960-lovo oovcád ihe. 
Uđđâivemáánu 7.. Uđđâivemáánu 7. peivi lii gregoriaanlâš kalender mield ive 7. peivi. Ive loopân láá 358 peivid (kárgámive 359 peivid). 
1856. 1856 (MDCCCLVI) lâi kárgámihe, mii gregoriaanlâš kalender mield aalgij majebaargâ já nuuvâi koskoho. Tot lâi 1850-lovo čiččâd ihe. 
Kesimáánu 5.. Kesimáánu 5. peivi lii gregoriaanlâš kalender mield ive 156. peivi (kárgámive 157. peivi). Ive loopân láá 209 peivid. 
1929. 1929 (MCMXXIX) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1920-lovo majemuš ihe. 
Porgemáánu 9.. Porgemáánu 9. peivi lii gregoriaanlâš kalender mield ive 221. peivi (kárgámive 222. peivi). Ive loopân láá 144 peivid. Tábáhtusah. Sämilippu Säämi liputtempeivi: "Ovtâstum aalmugij aalmugijkoskâsâš algâaalmugij peivi" 
1967. 1967 (MCMLXVII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1960-lovo káávcád ihe. 
Porgemáánu 27.. Porgemáánu 27. peivi lii gregoriaanlâš kalender mield ive 239. peivi (kárgámive 240. peivi). Ive loopân láá 126 peivid. 
1875. 1875 (MDCCCLXXV) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1870-lovo kuuđâd ihe. 
1936. 1936 (MCMXXXVI) lâi kárgámihe, mii gregoriaanlâš kalender mield aalgij koskoho já nuuvâi tuorâstuv. Tot lâi 1930-lovo čiččâd ihe. 
Fratte Rosa. Fratte Rosa lii kieldâ Italiast, Marche kuávlust. Fratte Rosast ääsih 913 olmožid. Ton vijdodâh lii 15,63 km², já alodâh 419 m. Fratte Rosa naaburkieldah láá Fossombrone, Mondavio, Pergola, San Lorenzo in Campo, Sant'Ippolito já Terre Roveresche. Käldeeh. Fratte Rosa 
Kesimáánu 1.. Kesimáánu 1. peivi lii gregoriaanlâš kalender mield ive 152. peivi (kárgámive 153. peivi). Ive loopân láá 213 peivid. 
Frontino. Frontino lii kieldâ Italiast, Marche kuávlust. Frontinost ääsih 288 olmožid. Ton vijdodâh lii 10,37 km², já alodâh 519 m. Frontino naaburkieldah láá Carpegna, Piandimeleto já Pietrarubbia. Käldeeh. Frontino 
Čohčâmáánu 20.. Čohčâmáánu 20. peivi lii gregoriaanlâš kalender mield ive 263. peivi (kárgámive 264. peivi). Ive loopân láá 102 peivid. 
Juovlâmáánu 1.. Juovlâmáánu 1. peivi lii gregoriaanlâš kalender mield ive 335. peivi (kárgámive 336. peivi). Ive loopân láá 30 peivid. 
Juovlâmáánu 10.. Juovlâmáánu 10. peivi lii gregoriaanlâš kalender mield ive 344. peivi (kárgámive 345. peivi). Ive loopân láá 21 peivid. 
Vyesimáánu 6.. Vyesimáánu 6. peivi lii gregoriaanlâš kalender mield ive 126. peivi (kárgámive 127. peivi). Ive loopân láá 239 peivid. 
Kuovâmáánu 4.. Kuovâmáánu 4. peivi lii gregoriaanlâš kalender mield ive 35. peivi. Ive loopân láá 330 peivid (kárgámive 331 peivid). 
Kuovâmáánu 12.. Kuovâmáánu 12. peivi lii gregoriaanlâš kalender mield ive 43. peivi. Ive loopân láá 322 peivid (kárgámive 323 peivid). 
Porgemáánu 5.. Porgemáánu 5. peivi lii gregoriaanlâš kalender mield ive 217. peivi (kárgámive 218. peivi). Ive loopân láá 148 peivid. 
Frontone. Frontone lii kieldâ Italiast, Marche kuávlust. Frontonest ääsih 1 233 olmožid. Ton vijdodâh lii 36,08 km², já alodâh 412 m. Frontone naaburkieldah láá Cagli, Cantiano, Pergola, Scheggia e Pascelupo já Serra Sant'Abbondio. Käldeeh. Frontone 
Kuovâmáánu 18.. Kuovâmáánu 18. peivi lii gregoriaanlâš kalender mield ive 49. peivi. Ive loopân láá 316 peivid (kárgámive 317 peivid). 
1931. 1931 (MCMXXXI) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1930-lovo nubbe ihe. 
Syeinimáánu 22.. Syeinimáánu 22. peivi lii gregoriaanlâš kalender mield ive 203. peivi (kárgámive 204. peivi). Ive loopân láá 162 peivid. 
Syeinimáánu 17.. Syeinimáánu 17. peivi lii gregoriaanlâš kalender mield ive 198. peivi (kárgámive 199. peivi). Ive loopân láá 167 peivid. 
1963. 1963 (MCMLXIII) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1960-lovo niäljád ihe. 
Sämitigge (Taažâ). Kunâgâs Olav V lehâstij vuosmuu sämitige ive 1989. Sämitigge (,,) Taažâst asâttui roovvâdmáánu 9. peeivi 1989. Vuosmuu sämitige lehâstij Kunâgâs Olav V. Sämitige tievâsčuákkim. Sämitige paajeeb orgaan lii tievâsčuákkim, mii táválávt tuálloo neljii ivveest. Sämitiggevaaljah. Sämitiggevaaljah uárnejuvvojeh jyehi niäljád ive siämmáá peeivi ko stuorrâtiggevaaljah. Vuosmuuh vaaljah uárnejuvvojii ive 1989. Sämitige vaaljâin láá 7 valjâpirrâdâhhâd, main väljejuvvojeh ohtsis 39 airâsid. Sämitige viäsu. Taažâ Sämitige viäsu lii Kárášjuuvâst. Taažâ Kunâgâs Harald V lehâstij viäsu almolávt skammâmáánu 2. peeivi 2000. Ive 1996 uđđâ Sämitige várás tollui arkitehtkišto, mon vuoittijn Stein Halvorsen já Christian Sunby. Sämitige viäsu maavsij 128,7 miljovn ruvnâd, já tast lii ohtsis 5 300 neljihâšmeetterid. 
Knut Bergsland. Knut Bergsland () lâi suomâ-ugrâlij kielâi kielâtiettuu professor Oslo ollâopâttuvâst tassaažân ko sun jaamij keessiv 1998. Suu vuosmuš sämikielâlâš pargo almostui ive 1942, "Det samiske slektskaps- og svogerskapsordsystem". Suu náguskirje, "Røros-lappisk grammatikk", poođij ive 1946, já ton rääjist sun almostitij ennuv tieđâlijd čalluid, meiddei oppâkiirjijd já materialčuágálduvâid sämikielâst já sämikielân. Sämikielâ syergist Bergsland uáivisyergin lijjii maadâsämikielâ kuávlukielah. Sämikielâi já suomâ-ugrâlij kielâi lasseen Bergsland tuuđhâi ennuv meiddei aleutlijd já eskimolijd kielâid. Käldeeh. Bergsland Bergsland 
Njuhčâmáánu 11.. Njuhčâmáánu 11. peivi lii gregoriaanlâš kalender mield ive 70. peivi (kárgámive 71. peivi). Ive loopân láá 295 peivid. 
1964. 1964 (MCMLXIV) lâi kárgámihe, mii gregoriaanlâš kalender mield aalgij koskoho já nuuvâi tuorâstuv. Tot lâi 1960-lovo viiđâd ihe. 
1914. 1914 (MCMXIV) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1910-lovo viiđâd ihe. 
Kesimáánu 27.. Kesimáánu 27. peivi lii gregoriaanlâš kalender mield ive 178. peivi (kárgámive 179. peivi). Ive loopân láá 187 peivid. 
Njuhčâmáánu 7.. Njuhčâmáánu 7. peivi lii gregoriaanlâš kalender mield ive 66. peivi (kárgámive 67. peivi). Ive loopân láá 299 peivid. 
Syeinimáánu 9.. Syeinimáánu 9. peivi lii gregoriaanlâš kalender mield ive 190. peivi (kárgámive 191. peivi). Ive loopân láá 175 peivid. 
Čohčâmáánu 6.. Čohčâmáánu 6. peivi lii gregoriaanlâš kalender mield ive 249. peivi (kárgámive 250. peivi). Ive loopân láá 116 peivid. 
Uđđâivemáánu 28.. Uđđâivemáánu 28. peivi lii gregoriaanlâš kalender mield ive 28. peivi. Ive loopân láá 337 peivid (kárgámive 338 peivid). 
Njuhčâmáánu 14.. Njuhčâmáánu 14. peivi lii gregoriaanlâš kalender mield ive 73. peivi (kárgámive 74. peivi). Ive loopân láá 292 peivid. 
Cuáŋuimáánu 23.. Cuáŋuimáánu 23. peivi lii gregoriaanlâš kalender mield ive 113. peivi (kárgámive 114. peivi). Ive loopân láá 252 peivid. 
Porgemáánu 11.. Porgemáánu 11. peivi lii gregoriaanlâš kalender mield ive 223. peivi (kárgámive 224. peivi). Ive loopân láá 142 peivid. 
Njuhčâmáánu 21.. Njuhčâmáánu 21. peivi lii gregoriaanlâš kalender mield ive 80. peivi (kárgámive 81. peivi). Ive loopân láá 285 peivid. 
1897. 1897 (MDCCCXCVII) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1890-lovo káávcád ihe. 
Vyesimáánu 18.. Vyesimáánu 18. peivi lii gregoriaanlâš kalender mield ive 138. peivi (kárgámive 139. peivi). Ive loopân láá 227 peivid. 
Čohčâmáánu 3.. Čohčâmáánu 3. peivi lii gregoriaanlâš kalender mield ive 246. peivi (kárgámive 247. peivi). Ive loopân láá 119 peivid. 
Uálgis- já čižetpiälásâš jotolâh. Uálgispiälásâš jotolâh já čižetpiälásâš jotolâh láá vuáháduvah, moi mield ulmuuh joteh jo-uv uálgis- teikâ čižetpeln jotoluvâst. Uálgispiälásâš jotolâh lii táválub maailm staatâin. Tom kevttih 165 enâmist teikkâ kuávlust, ko vuod čižetpiälásâš jotoluv kevttih tuše 75 enâmist teikkâ kuávlust. 
ISO 4217. ISO 4217 lii aalmugijkoskâsâš standard, mii meerrid puoh staatâi valutân kuulmâ puustav koodi teikâ tubdâlduv (om. EUR). 
Ruošâkielâ. Ruošâkielâ (ру́сский язы́к, "russki jazyk") kulá nuorttâslaaviláid kieláid. Tom sárnuh suulân 275 miljovn olmožid, kiäin eenikielâliih láá suulân 165 miljovn. Ruošâkielâ čálloo kyrillâš pustavijguin. 
Lunano. Lunano lii kieldâ Italiast, Marche kuávlust. Lunanost ääsih 1 502 olmožid. Ton vijdodâh lii 15,01 km², já alodâh 297 m. Lunano naaburkieldah láá Macerata Feltria, Piandimeleto, Sassocorvaro Auditore já Urbino. Käldeeh. Lunano 
Isola del Piano. Isola del Piano lii kieldâ Italiast, Marche kuávlust. Isola del Pianost ääsih 553 olmožid. Ton vijdodâh lii 23,30 km², já alodâh 210 m. Isola del Piano naaburkieldah láá Fossombrone, Montefelcino já Urbino. Käldeeh. Isola del Piano 
1993. 1993 (MCMXCIII) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1990-lovo niäljád ihe. 
Vyesimáánu 4.. Vyesimáánu 4. peivi lii gregoriaanlâš kalender mield ive 124. peivi (kárgámive 125. peivi). Ive loopân láá 241 peivid. 
Syeinimáánu 12.. Syeinimáánu 12. peivi lii gregoriaanlâš kalender mield ive 193. peivi (kárgámive 194. peivi). Ive loopân láá 172 peivid. 
Syeinimáánu 26.. Syeinimáánu 26. peivi lii gregoriaanlâš kalender mield ive 207. peivi (kárgámive 208. peivi). Ive loopân láá 158 peivid. 
Juovlâmáánu 16.. Juovlâmáánu 16. peivi lii gregoriaanlâš kalender mield ive 350. peivi (kárgámive 351. peivi). Ive loopân láá 15 peivid. 
Uđđâivemáánu 8.. Uđđâivemáánu 8. peivi lii gregoriaanlâš kalender mield ive 8. peivi. Ive loopân láá 357 peivid (kárgámive 358 peivid). 
Uđđâivemáánu 10.. Uđđâivemáánu 10. peivi lii gregoriaanlâš kalender mield ive 10. peivi. Ive loopân láá 355 peivid (kárgámive 356 peivid). 
Njuhčâmáánu 30.. Njuhčâmáánu 30. peivi lii gregoriaanlâš kalender mield ive 89. peivi (kárgámive 90. peivi). Ive loopân láá 276 peivid. 
Sant'Angelo in Vado. Sant'Angelo in Vado lii kieldâ Italiast, Marche kuávlust. Sant'Angelo in Vadost ääsih 4 016 olmožid. Ton vijdodâh lii 67,34 km², já alodâh 359 m. Sant'Angelo in Vado naaburkieldah láá Apecchio, Belforte all'Isauro, Carpegna, Città di Castello, Mercatello sul Metauro, Peglio, Piandimeleto, Urbania já Urbino. Käldeeh. Sant'Angelo in Vado 
Njuhčâmáánu 18.. Njuhčâmáánu 18. peivi lii gregoriaanlâš kalender mield ive 77. peivi (kárgámive 78. peivi). Ive loopân láá 288 peivid. 
Kesimáánu 12.. Kesimáánu 12. peivi lii gregoriaanlâš kalender mield ive 163. peivi (kárgámive 164. peivi). Ive loopân láá 202 peivid. 
Kesimáánu 30.. Kesimáánu 30. peivi lii gregoriaanlâš kalender mield ive 181. peivi (kárgámive 182. peivi). Ive loopân láá 184 peivid. 
Syeinimáánu 15.. Syeinimáánu 15. peivi lii gregoriaanlâš kalender mield ive 196. peivi (kárgámive 197. peivi). Ive loopân láá 169 peivid. 
Kuovâmáánu 2.. Kuovâmáánu 2. peivi lii gregoriaanlâš kalender mield ive 33. peivi. Ive loopân láá 332 peivid (kárgámive 333 peivid). 
Vyesimáánu 29.. Vyesimáánu 29. peivi lii gregoriaanlâš kalender mield ive 149. peivi (kárgámive 150. peivi). Ive loopân láá 216 peivid. 
Kesimáánu 23.. Kesimáánu 23. peivi lii gregoriaanlâš kalender mield ive 174. peivi (kárgámive 175. peivi). Ive loopân láá 191 peivid. 
Porgemáánu 16.. Porgemáánu 16. peivi lii gregoriaanlâš kalender mield ive 228. peivi (kárgámive 229. peivi). Ive loopân láá 137 peivid. 
Porgemáánu 18.. Porgemáánu 18. peivi lii gregoriaanlâš kalender mield ive 230. peivi (kárgámive 231. peivi). Ive loopân láá 135 peivid. Tábáhtusah. Sämilippu Säämi liputtempeivi: "Sämirääđi vuáđudempeivi" 
Roovvâdmáánu 1.. Roovvâdmáánu 1. peivi lii gregoriaanlâš kalender mield ive 274. peivi (kárgámive 275. peivi). Ive loopân láá 91 peivid. 
Roovvâdmáánu 15.. Roovvâdmáánu 15. peivi lii gregoriaanlâš kalender mield ive 288. peivi (kárgámive 289. peivi). Ive loopân láá 77 peivid. 
Skammâmáánu 12.. Skammâmáánu 12. peivi lii gregoriaanlâš kalender mield ive 316. peivi (kárgámive 317. peivi). Ive loopân láá 49 peivid. 
Skammâmáánu 30.. Skammâmáánu 30. peivi lii gregoriaanlâš kalender mield ive 334. peivi (kárgámive 335. peivi). Ive loopân láá 31 peivid. 
Porgemáánu 24.. Porgemáánu 24. peivi lii gregoriaanlâš kalender mield ive 236. peivi (kárgámive 237. peivi). Ive loopân láá 129 peivid. 
1948. 1948 (MCMXLVIII) lâi kárgámihe, mii gregoriaanlâš kalender mield aalgij tuorâstuv já nuuvâi vástuppeeivi. Tot lâi 1940-lovo oovcád ihe. 
2012. 2012 (MMXII) lâi kárgámihe, mii gregoriaanlâš kalender mield aalgij pasepeeivi já nuuvâi vuossaargâ. Tot lâi 2010-lovo kuálmád ihe. 
Njuhčâmáánu 1.. a> viirgán njuhčâmáánu 1. peeivi ive 2012. Njuhčâmáánu 1. peivi lii gregoriaanlâš kalender mield ive 60. peivi (kárgámive 61. peivi). Ive loopân láá 305 peivid. 
Juovlâmáánu 24.. Juovlâmáánu 24. peivi lii gregoriaanlâš kalender mield ive 358. peivi (kárgámive 359. peivi). Ive loopân láá 7 peivid. 
2000. 2000 (MM) lâi kárgámihe, mii gregoriaanlâš kalender mield aalgij lávurduv já nuuvâi pasepeeivi. Tot lâi nube ihetuhháát já 1900-lovo majemuš ihe sehe 2000-ihelove vuossâmuš ihe. 
2006. 2006 (MMVI) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 2000-ihelove čiččâd ihe. 
Uđđâivemáánu 27.. Uđđâivemáánu 27. peivi lii gregoriaanlâš kalender mield ive 27. peivi. Ive loopân láá 338 peivid (kárgámive 339 peivid). 
Čohčâmáánu 22.. Čohčâmáánu 22. peivi lii gregoriaanlâš kalender mield ive 265. peivi (kárgámive 266. peivi). Ive loopân láá 100 peivid. 
1952. 1952 (MCMLII) lâi kárgámihe, mii gregoriaanlâš kalender mield aalgij majebaargâ já nuuvâi koskoho. Tot lâi 1950-lovo kuálmád ihe. 
Čohčâmáánu 18.. Čohčâmáánu 18. peivi lii gregoriaanlâš kalender mield ive 261. peivi (kárgámive 262. peivi). Ive loopân láá 104 peivid. 
Njuhčâmáánu 15.. Njuhčâmáánu 15. peivi lii gregoriaanlâš kalender mield ive 74. peivi (kárgámive 75. peivi). Ive loopân láá 291 peivid. 
1933. 1933 (MCMXXXIII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1930-lovo niäljád ihe. 
Cuáŋuimáánu 4.. Cuáŋuimáánu 4. peivi lii gregoriaanlâš kalender mield ive 94. peivi (kárgámive 95. peivi). Ive loopân láá 271 peivid. 
1928. 1928 (MCMXXVIII) lâi kárgámihe, mii gregoriaanlâš kalender mield aalgij pasepeeivi já nuuvâi vuossaargâ. Tot lâi 1920-lovo káávcád ihe. 
Syeinimáánu 16.. Syeinimáánu 16. peivi lii gregoriaanlâš kalender mield ive 197. peivi (kárgámive 198. peivi). Ive loopân láá 168 peivid. 
1947. 1947 (MCMXLVII) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1940-lovo káávcád ihe. 
Čohčâmáánu 21.. Čohčâmáánu 21. peivi lii gregoriaanlâš kalender mield ive 264. peivi (kárgámive 265. peivi). Ive loopân láá 101 peivid. 
Uđđâivemáánu 19.. Uđđâivemáánu 19. peivi lii gregoriaanlâš kalender mield ive 19. peivi. Ive loopân láá 346 peivid (kárgámive 347 peivid). 
1809. 1809 (MDCCCIX) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1800-ihelove majemuš ihe. 
1849. 1849 (MDCCCXLIX) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1840-lovo majemuš ihe. 
Roovvâdmáánu 7.. Roovvâdmáánu 7. peivi lii gregoriaanlâš kalender mield ive 280. peivi (kárgámive 281. peivi). Ive loopân láá 85 peivid. 
1957. 1957 (MCMLVII) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1950-lovo káávcád ihe. 
Čohčâmáánu 12.. Čohčâmáánu 12. peivi lii gregoriaanlâš kalender mield ive 255. peivi (kárgámive 256. peivi). Ive loopân láá 110 peivid. 
Sant'Ippolito. Sant'Ippolito lii kieldâ Italiast, Marche kuávlust. Sant'Ippolitost ääsih 1 497 olmožid. Ton vijdodâh lii 19,88 km², já alodâh 246 m. Sant'Ippolito naaburkieldah láá Colli al Metauro, Fossombrone, Fratte Rosa, Montefelcino já Terre Roveresche. Käldeeh. Sant'Ippolito 
Darude. Darude, olmâ nommâ Toni-Ville Henrik Virtanen (š. syeinimáánu 17. peeivi 1975 Eura, Satakunta, Suomâ), lii syemmilâš musikkár‎, pyevtitteijee já DJ. 
Juovlâmáánu 17.. Juovlâmáánu 17. peivi lii gregoriaanlâš kalender mield ive 351. peivi (kárgámive 352. peivi). Ive loopân láá 14 peivid. 
1975. 1975 (MCMLXXV) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1970-lovo kuuđâd ihe. 
Njuhčâmáánu 27.. Njuhčâmáánu 27. peivi lii gregoriaanlâš kalender mield ive 86. peivi (kárgámive 87. peivi). Ive loopân láá 279 peivid. 
1985. 1985 (MCMLXXXV) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1980-lovo kuuđâd ihe. 
Čohčâmáánu 4.. Čohčâmáánu 4. peivi lii gregoriaanlâš kalender mield ive 247. peivi (kárgámive 248. peivi). Ive loopân láá 118 peivid. 
1982. 1982 (MCMLXXXII) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1980-lovo kuálmád ihe. 
1960. 1960 (MCMLX) lâi kárgámihe, mii gregoriaanlâš kalender mield aalgij vástuppeeivi já nuuvâi lávurduv. Tot lâi 1960-lovo vuossâmuš ihe. 
Čohčâmáánu 9.. Čohčâmáánu 9. peivi lii gregoriaanlâš kalender mield ive 252. peivi (kárgámive 253. peivi). Ive loopân láá 113 peivid. 
1986. 1986 (MCMLXXXVI) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1980-lovo čiččâd ihe. 
San Lorenzo in Campo. San Lorenzo in Campo lii kieldâ Italiast, Marche kuávlust. San Lorenzo in Campost ääsih 3 257 olmožid. Ton vijdodâh lii 28,80 km², já alodâh 209 m. San Lorenzo in Campo naaburkieldah láá Arcevia, Castelleone di Suasa, Corinaldo, Fratte Rosa, Mondavio já Pergola. Käldeeh. San Lorenzo in Campo 
Â. Â lii anarâškielâ puustavoornig nubbe puustav. 
Á. Á lii anarâškielâ puustavoornig kuálmád puustav. 
Ä. Ä lii anarâškielâ puustavoornig niäljád puustav. 
Č. Č lii anarâškielâ puustavoornig čiččâd puustav. 
Đ. Đ lii anarâškielâ puustavoornig oovcád puustav. 
Ŋ. Ŋ lii anarâškielâ puustavoornig 20. puustav. 
Š. Š lii anarâškielâ puustavoornig 25. puustav. 
Ž. Ž lii anarâškielâ puustavoornig 31. já siämmást majemuš puustav. 
Juovlâmáánu 22.. Juovlâmáánu 22. peivi lii gregoriaanlâš kalender mield ive 356. peivi (kárgámive 357. peivi). Ive loopân láá 9 peivid. 
1974. 1974 (MCMLXXIV) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1970-lovo viiđâd ihe. 
Juovlâmáánu 8.. Juovlâmáánu 8. peivi lii gregoriaanlâš kalender mield ive 342. peivi (kárgámive 343. peivi). Ive loopân láá 23 peivid. 
2011. 2011 (MMXI) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 2010-lovo nubbe ihe. 
Njuhčâmáánu 26.. Njuhčâmáánu 26. peivi lii gregoriaanlâš kalender mield ive 85. peivi (kárgámive 86. peivi). Ive loopân láá 280 peivid. 
1640. 1940 (MDCXL) lâi kárgámihe, mii gregoriaanlâš kalender mield aalgij pasepeeivi já nuuvâi vuossaargâ. Tot lâi 1640-lovo vuossâmuš ihe. 
Uđđâivemáánu 2.. Uđđâivemáánu 2. peivi lii gregoriaanlâš kalender mield ive 2. peivi. Ive loopân láá 363 peivid (kárgámive 364 peivid). 
1937. 1937 (MCMXXXVII) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1930-lovo káávcád ihe. 
1857. 1857 (MDCCCLVII) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1850-lovo káávcád ihe. 
Skammâmáánu 20.. Skammâmáánu 20. peivi lii gregoriaanlâš kalender mield ive 324. peivi (kárgámive 325. peivi). Ive loopân láá 41 peivid. 
1938. 1938 (MCMXXXVIII) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1930-lovo oovcád ihe. 
Kuovâmáánu 6.. Kuovâmáánu 6. peivi lii gregoriaanlâš kalender mield ive 37. peivi. Ive loopân láá 328 peivid (kárgámive 329 peivid). Tábáhtusah. Sämilippu Säämi liputtempeivi: "Säämi aalmugpeivi" 
Serra Sant'Abbondio. Serra Sant'Abbondio lii kieldâ Italiast, Marche kuávlust. Serra Sant'Abbondiost ääsih 962 olmožid. Ton vijdodâh lii 32,80 km², já alodâh 523 m. Serra Sant'Abbondio naaburkieldah láá Frontone, Pergola, Sassoferrato já Scheggia e Pascelupo. Käldeeh. Serra Sant'Abbondio 
Skammâmáánu 16.. Skammâmáánu 16. peivi lii gregoriaanlâš kalender mield ive 320. peivi (kárgámive 321. peivi). Ive loopân láá 45 peivid. 
Sassofeltrio. Sassofeltrio lii kieldâ Italiast, Marche kuávlust. Sassofeltriost ääsih 1 368 olmožid. Ton vijdodâh lii 21,08 km², já alodâh 468 m. Sassofeltrio naaburkieldah láá Chiesanuova (RSM), Faetano (RSM), Fiorentino (RSM), Gemmano, Mercatino Conca, Montegiardino (RSM), Monte Grimano Terme, Montescudo-Monte Colombo, San Leo já Verucchio. Käldeeh. Sassofeltrio 
San Costanzo. San Costanzo lii kieldâ Italiast, Marche kuávlust. San Costanzost ääsih 4 607 olmožid. Ton vijdodâh lii 40,89 km², já alodâh 150 m. San Costanzo naaburkieldah láá Fano, Mondolfo, Monte Porzio, Terre Roveresche já Trecastelli. Käldeeh. San Costanzo 
Roovvâdmáánu 28.. Roovvâdmáánu 28. peivi lii gregoriaanlâš kalender mield ive 301. peivi (kárgámive 302. peivi). Ive loopân láá 64 peivid. 
Skammâmáánu 29.. Skammâmáánu 29. peivi lii gregoriaanlâš kalender mield ive 333. peivi (kárgámive 334. peivi). Ive loopân láá 32 peivid. Tábáhtusah. Sämilippu Säämi liputtempeivi: "Elsa Laula Renberg šoddâmpeivi" 
Porgemáánu 28.. Porgemáánu 28. peivi lii gregoriaanlâš kalender mield ive 240. peivi (kárgámive 241. peivi). Ive loopân láá 125 peivid. 
Roovvâdmáánu 8.. Roovvâdmáánu 8. peivi lii gregoriaanlâš kalender mield ive 281. peivi (kárgámive 282. peivi). Ive loopân láá 84 peivid. 
1965. 1965 (MCMLXV) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1960-lovo kuuđâd ihe. 
Juovlâmáánu 21.. Juovlâmáánu 21. peivi lii gregoriaanlâš kalender mield ive 355. peivi (kárgámive 356. peivi). Ive loopân láá 10 peivid. 
Kuovâmáánu 21.. Kuovâmáánu 21. peivi lii gregoriaanlâš kalender mield ive 52. peivi. Ive loopân láá 313 peivid (kárgámive 314 peivid). 
1979. 1979 (MCMLXXIX) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1970-lovo majemuš ihe. 
Juovlâmáánu 18.. Juovlâmáánu 18. peivi lii gregoriaanlâš kalender mield ive 352. peivi (kárgámive 353. peivi). Ive loopân láá 13 peivid. 
1946. 1946 (MCMXLVI) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1940-lovo čiččâd ihe. 
Syeinimáánu 20.. Syeinimáánu 20. peivi lii gregoriaanlâš kalender mield ive 201. peivi (kárgámive 202. peivi). Ive loopân láá 164 peivid. 
Uđđâivemáánu 24.. Uđđâivemáánu 24. peivi lii gregoriaanlâš kalender mield ive 24. peivi. Ive loopân láá 341 peivid (kárgámive 342 peivid). 
Njuhčâmáánu 24.. Njuhčâmáánu 24. peivi lii gregoriaanlâš kalender mield ive 83. peivi (kárgámive 84. peivi). Ive loopân láá 282 peivid. 
Skammâmáánu 7.. Skammâmáánu 7. peivi lii gregoriaanlâš kalender mield ive 311. peivi (kárgámive 312. peivi). Ive loopân láá 54 peivid. 
1980. 1980 (MCMLXXX) lâi kárgámihe, mii gregoriaanlâš kalender mield aalgij majebaargâ já nuuvâi koskoho. Tot lâi 1980-lovo vuossâmuš ihe. 
1930. 1930 (MCMXXX) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1930-lovo vuossâmuš ihe. 
Uđđâivemáánu 14.. Uđđâivemáánu 14. peivi lii gregoriaanlâš kalender mield ive 14. peivi. Ive loopân láá 351 peivid (kárgámive 352 peivid). 
1970. 1970 (MCMLXX) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1970-lovo vuossâmuš ihe. 
Cuáŋuimáánu 29.. Cuáŋuimáánu 29. peivi lii gregoriaanlâš kalender mield ive 119. peivi (kárgámive 120. peivi). Ive loopân láá 246 peivid. 
Pietrarubbia. Pietrarubbia lii kieldâ Italiast, Marche kuávlust. Pietrarubbiast ääsih 625 olmožid. Ton vijdodâh lii 13,29 km², já alodâh 572 m. Pietrarubbia naaburkieldah láá Carpegna, Frontino, Macerata Feltria, Montecopiolo já Piandimeleto. Käldeeh. Pietrarubbia 
Piandimeleto. Piandimeleto lii kieldâ Italiast, Marche kuávlust. Piandimeletost ääsih 2 088 olmožid. Ton vijdodâh lii 39,90 km², já alodâh 319 m. Piandimeleto naaburkieldah láá Belforte all'Isauro, Carpegna, Frontino, Lunano, Macerata Feltria, Pietrarubbia, Sant'Angelo in Vado, Sassocorvaro Auditore, Sestino já Urbino. Käldeeh. Piandimeleto 
1983. 1983 (MCMLXXXIII) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1980-lovo niäljád ihe. 
Syeinimáánu 10.. Syeinimáánu 10. peivi lii gregoriaanlâš kalender mield ive 191. peivi (kárgámive 192. peivi). Ive loopân láá 174 peivid. 
Porgemáánu 19.. Porgemáánu 19. peivi lii gregoriaanlâš kalender mield ive 231. peivi (kárgámive 232. peivi). Ive loopân láá 134 peivid. 
Syeinimáánu 19.. Syeinimáánu 19. peivi lii gregoriaanlâš kalender mield ive 200. peivi (kárgámive 201. peivi). Ive loopân láá 165 peivid. 
1966. 1966 (MCMLXVI) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1960-lovo čiččâd ihe. 
Vyesimáánu 26.. Vyesimáánu 26. peivi lii gregoriaanlâš kalender mield ive 146. peivi (kárgámive 147. peivi). Ive loopân láá 219 peivid. 
Petriano. Petriano lii kieldâ Italiast, Marche kuávlust. Petrianost ääsih 2 776 olmožid. Ton vijdodâh lii 11,27 km², já alodâh 327 m. Petriano naaburkieldah láá Montefelcino, Urbino já Vallefoglia. Käldeeh. Petriano 
1900. 1900 (MCM) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1800-lovo majemuš ihe já 1900-ihelove vuossâmuš ihe. 
1901. 1901 (MCMI) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1900-ihelove nubbe ihe. 
1902. 1902 (MCMII) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1900-ihelove kuálmád ihe. 
1903. 1903 (MCMIII) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1900-ihelove niäljád ihe. 
1904. 1904 (MCMIV) lâi kárgámihe, mii gregoriaanlâš kalender mield aalgij vástuppeeivi já nuuvâi lávurduv. Tot lâi 1900-lovo viiđâd ihe. 
1905. 1905 (MCMV) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1900-ihelove kuuđâd ihe. 
Tavoleto. Tavoleto lii kieldâ Italiast, Marche kuávlust. Tavoletost ääsih 858 olmožid. Ton vijdodâh lii 12,41 km², já alodâh 426 m. Tavoleto naaburkieldah láá Mercatino Conca, Mondaino, Monte Cerignone, Montefiore Conca, Saludecio, Sassocorvaro Auditore já Urbino. Käldeeh. Tavoleto 
1906. 1906 (MCMVI) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1900-ihelove čiččâd ihe. 
1908. 1908 (MCMVIII) lâi kárgámihe, mii gregoriaanlâš kalender mield aalgij koskoho já nuuvâi tuorâstuv. Tot lâi 1900-ihelove oovcád ihe. 
1909. 1909 (MCMIX) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1900-ihelove majemuš ihe. 
1910. 1910 (MCMX) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1910-lovo vuossâmuš ihe. 
1911. 1911 (MCMXI) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1910-lovo nubbe ihe. 
1912. 1912 (MCMXII) lâi kárgámihe, mii gregoriaanlâš kalender mield aalgij vuossaargâ já nuuvâi majebaargâ. Tot lâi 1910-lovo kuálmád ihe. 
1915. 1915 (MCMXV) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1910-lovo kuuđâd ihe. 
1916. 1916 (MCMXVI) lâi kárgámihe, mii gregoriaanlâš kalender mield aalgij lávurduv já nuuvâi pasepeeivi. Tot lâi 1910-lovo čiččâd ihe. 
1917. 1917 (MCMXVII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1910-lovo káávcád ihe. 
1918. 1918 (MCMXVIII) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1910-lovo oovcád ihe. 
1919. 1919 (MCMXIX) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1910-lovo majemuš ihe. 
Fermignano. Fermignano lii kieldâ Italiast, Marche kuávlust. Fermignanost ääsih 8 399 olmožid. Ton vijdodâh lii 43,70 km², já alodâh 200 m. Fermignano naaburkieldah láá Acqualagna, Cagli, Fossombrone, Urbania já Urbino. Käldeeh. Fermignano 
Gabicce Mare. Gabicce Mare lii kieldâ Italiast, Marche kuávlust. Gabicce Marest ääsih 5 716 olmožid. Ton vijdodâh lii 4,94 km², já alodâh 11 m. Gabicce Mare naaburkieldah láá Cattolica, Gradara já Pesaro. Käldeeh. Gabicce Mare 
Piobbico. Piobbico lii kieldâ Italiast, Marche kuávlust. Piobbicost ääsih 1 876 olmožid. Ton vijdodâh lii 48,20 km², já alodâh 339 m. Piobbico naaburkieldah láá Apecchio, Cagli já Urbania. Käldeeh. Piobbico 
Peglio. Peglio lii kieldâ Italiast, Marche kuávlust. Pegliost ääsih 664 olmožid. Ton vijdodâh lii 21,36 km², já alodâh 650 m. Peglio naaburkieldah láá Lunano, Sant'Angelo in Vado, Sassocorvaro Auditore, Urbania já Urbino. Käldeeh. Peglio 
Tavullia. Tavullia lii kieldâ Italiast, Marche kuávlust. Tavulliast ääsih 7 912 olmožid. Ton vijdodâh lii 42,07 km², já alodâh 170 m. Tavullia naaburkieldah láá Gradara, Mondaino, Montecalvo in Foglia, Montegridolfo, Montelabbate, Pesaro, Saludecio, San Giovanni in Marignano já Vallefoglia. Käldeeh. Tavullia 
Gradara. Gradara lii kieldâ Italiast, Marche kuávlust. Gradarast ääsih 4 901 olmožid. Ton vijdodâh lii 17,53 km², já alodâh 142 m. Gradara naaburkieldah láá Gabicce Mare, Cattolica, Pesaro, San Giovanni in Marignano já Tavullia. Käldeeh. Gradara 
Colli al Metauro. Colli al Metauro lii kieldâ Italiast, Marche kuávlust. Colli al Metaurost ääsih 12 345 olmožid. Ton vijdodâh lii 46,17 km², já alodâh 66 m. Colli al Metauro naaburkieldah láá Cartoceto, Mombaroccio, Mondavio, Montefelcino, Sant'Ippolito já Terre Roveresche. Käldeeh. Colli al Metauro 
Sassocorvaro Auditore. Sassocorvaro Auditore lii kieldâ Italiast, Marche kuávlust. Sassocorvaro Auditorest ääsih 4 892 olmožid. Ton vijdodâh lii 87,55 km², já alodâh 326 m. Sassocorvaro Auditore naaburkieldah láá Gemmano, Lunano, Macerata Feltria, Mercatino Conca, Monte Cerignone, Montefiore Conca, Piandimeleto, Tavoleto já Urbino. Käldeeh. Sassocorvaro Auditore 
Vyesimáánu 10.. Vyesimáánu 10. peivi lii gregoriaanlâš kalender mield ive 130. peivi (kárgámive 131. peivi). Ive loopân láá 235 peivid. 
Kesimáánu 22.. Kesimáánu 22. peivi lii gregoriaanlâš kalender mield ive 173. peivi (kárgámive 174. peivi). Ive loopân láá 192 peivid. 
Čohčâmáánu 26.. Čohčâmáánu 26. peivi lii gregoriaanlâš kalender mield ive 269. peivi (kárgámive 270. peivi). Ive loopân láá 96 peivid. 
1829. 1829 (MDCCCXXIX) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1820-lovo majemuš ihe. 
Kuovâmáánu 26.. Kuovâmáánu 26. peivi lii gregoriaanlâš kalender mield ive 57. peivi. Ive loopân láá 308 peivid (kárgámive 309 peivid). 
1840. 1840 (MDCCCXL) lâi kárgámihe, mii gregoriaanlâš kalender mield aalgij koskoho já nuuvâi tuorâstuv. Tot lâi 1840-lovo vuossâmuš ihe. 
Terre Roveresche. Terre Roveresche lii kieldâ Italiast, Marche kuávlust. Terre Rovereschest ääsih 5 203 olmožid. Ton vijdodâh lii 70,37 km², já alodâh 264 m. Terre Roveresche naaburkieldah láá Cartoceto, Colli al Metauro, Fano, Fratte Rosa, Mondavio, Monte Porzio, San Costanzo já Sant'Ippolito. Käldeeh. Terre Roveresche 
Cuáŋuimáánu 2.. Cuáŋuimáánu 2. peivi lii gregoriaanlâš kalender mield ive 92. peivi (kárgámive 93. peivi). Ive loopân láá 273 peivid. 
Čohčâmáánu 29.. Čohčâmáánu 29. peivi lii gregoriaanlâš kalender mield ive 272. peivi (kárgámive 273. peivi). Ive loopân láá 93 peivid. 
Kesimáánu 29.. Kesimáánu 29. peivi lii gregoriaanlâš kalender mield ive 180. peivi (kárgámive 181. peivi). Ive loopân láá 185 peivid. 
1944. 1944 (MCMXLIV) lâi kárgámihe, mii gregoriaanlâš kalender mield aalgij lávurduv já nuuvâi pasepeeivi. Tot lâi 1940-lovo viiđâd ihe. 
Syeinimáánu 31.. Syeinimáánu 31. peivi lii gregoriaanlâš kalender mield ive 212. peivi (kárgámive 213. peivi). Ive loopân láá 153 peivid. 
1971. 1971 (MCMLXXI) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1970-lovo nubbe ihe. 
Syeinimáánu 6.. Syeinimáánu 6. peivi lii gregoriaanlâš kalender mield ive 187. peivi (kárgámive 188. peivi). Ive loopân láá 178 peivid. 
1813. 1813 (MDCCCXIII) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1810-lovo niäljád ihe. 
Roovvâdmáánu 10.. Roovvâdmáánu 10. peivi lii gregoriaanlâš kalender mield ive 283. peivi (kárgámive 284. peivi). Ive loopân láá 82 peivid. 
2017. 2017 (MMXVII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 2010-lovo káávcád ihe. Tábáhtusah. Terre Roveresche (Orciano di Pesaro) 
Aura. Aura lii kieldâ Suomâst, Varsinais-Suomâ eennâmkoddeest. Auras ääsih 3 930 olmožid, já ton vijdodâh lii 95,58 km², mast 0,57 km² lii čääci. Aura naaburkieldah láá Lieto, Masku, Mynämäki, Nousiainen, Pöytyä, Rusko já Turku. Siijdah. Auvainen, Hypöinen, Ihava, Järvenoja, Järykselä, Kaerla, Karviainen, Kinnarla, Kuuskoski, Käetty, Lahto, Laukkaniitty, Leikola, Leinikkala, Leppäkoski, Paimala, Pitkäniitty, Prunkkala, Puho, Seppälä, Sikilä, Simola já Viilala. Käldeeh. Aura 
Cagli. Cagli lii kaavpug Italiast, Marche kuávlust. Caglist ääsih 8 364 olmožid. Ton vijdodâh lii 226,46 km², já alodâh 276 m. Cagli naaburkieldah láá Acqualagna, Apecchio, Cantiano, Fermignano, Fossombrone, Frontone, Gubbio, Pergola, Pietralunga, Piobbico já Urbania. Historjá. Caglist šoodâi kaavpug ive 1357. Käldeeh. Cagli Cagli 
Fano. Fano lii kaavpug Italiast, Marche kuávlust. Fanost ääsih 60 724 olmožid. Ton vijdodâh lii 121,84 km², já alodâh 12 m. Fano naaburkieldah láá Cartoceto, Mombaroccio, Mondolfo, Pesaro, San Costanzo já Terre Roveresche. Historjá. Fanost šoodâi kaavpug ive 1357. Käldeeh. Fano Fano 
Fossombrone. Fossombrone lii kaavpug Italiast, Marche kuávlust. Fossombronest ääsih 9 296 olmožid. Ton vijdodâh lii 106,88 km², já alodâh 118 m. Fossombrone naaburkieldah láá Cagli, Fermignano, Fratte Rosa, Isola del Piano, Montefelcino, Pergola, Sant'Ippolito já Urbino. Historjá. Fossombronest šoodâi kaavpug ive 1357. Käldeeh. Fossombrone Fossombrone 
Pesaro. Pesaro lii kaavpug Italiast, Marche kuávlust. Pesarost ääsih 96 819 olmožid. Ton vijdodâh lii 152,81 km², já alodâh 11 m. Pesaro naaburkieldah láá Colli al Metauro, Fano, Gabicce Mare, Gradara, Mombaroccio, Montefelcino, Montelabbate, Tavullia, Urbino já Vallefoglia. Historjá. Pesarost šoodâi kaavpug ive 1357. Käldeeh. Pesaro Pesaro 
Urbino. Urbino lii kaavpug Italiast, Marche kuávlust. Urbinost ääsih 14 132 olmožid. Ton vijdodâh lii 226,50 km², já alodâh 485 m. Urbino naaburkieldah láá Acqualagna, Fermignano, Fossombrone, Isola del Piano, Lunano, Mondaino, Montecalvo in Foglia, Montefelcino, Montelabbate, Peglio, Pesaro, Petriano, Piandimeleto, Sant'Angelo in Vado, Sassocorvaro Auditore, Tavoleto, Urbania já Vallefoglia. Historjá. Urbinost šoodâi kaavpug ive 1357. UNESCO maailmärbisaje. Urbino puáris kuávdáš lii UNESCO maailmärbisaje. Käldeeh. Urbino Urbino 
Pergola. Pergola lii kaavpug Italiast, Marche kuávlust. Pergolast ääsih 6 030 olmožid. Ton vijdodâh lii 112,40 km², já alodâh 265 m. Pergola naaburkieldah láá Arcevia, Cagli, Fossombrone, Fratte Rosa, Frontone, San Lorenzo in Campo, Sassoferrato já Serra Sant'Abbondio. Historjá. Pergolast šoodâi kaavpug ive 1752. Käldeeh. Pergola Pergola 
Urbania. Urbania lii kaavpug Italiast, Marche kuávlust. Urbaniast ääsih 6 923 olmožid. Ton vijdodâh lii 77,53 km², já alodâh 273 m. Urbania naaburkieldah láá Acqualagna, Apecchio, Cagli, Fermignano, Peglio, Piobbico, Sant'Angelo in Vado já Urbino. Historjá. Urbaniast šoodâi kaavpug ive 1636. Käldeeh. Urbania Urbania 
Vallefoglia. Vallefoglia lii kaavpug Italiast, Marche kuávlust. Vallefogliast ääsih 15 042 olmožid. Ton vijdodâh lii 39,57 km², já alodâh 295 m. Vallefoglia naaburkieldah láá Montecalvo in Foglia, Montegridolfo, Montelabbate, Petriano, Pesaro, Tavullia já Urbino. Historjá. Vallefogliast šoodâi kaavpug ive 2015. Käldeeh. Vallefoglia Vallefoglia 
Tuula Mai Salmela. Tuula Mai Salmela (š. skammâmáánu 15. peeivi 1951, Kaajaan, Suomâ) lii syemmilâš kirječällee. Kirjeh. Sun lii čáállám ohtsis nelji kirje. Salmela Salmela 
Uurainen. Uurainen () lii kieldâ Suomâst, Koskâ-Suomâ eennâmkoddeest. Uurasijn ääsih 3 654 olmožid, já ton vijdodâh lii 372,26 km², mast 24,28 km² lii čääci. Uuraisij naaburkieldah láá Äänekoski, Jyväskylä, Laukaa, Multia, Petäjävesi já Saarijärvi. Siijdah. Haukimäenkylä, Hiirola, Höytiä, Jokihaara, Kangashäkki, Kotaperä, Kummunkylä, Kuukkajärvi, Kyynämöinen, Nyrölä, Oikarisperä, Pirttiperä, Tehlo já Uuraisij markkân. Käldeeh. Uurainen 
1922. 1922 (MCMXXII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1920-lovo kuálmád ihe. 
1923. 1923 (MCMXXIII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1920-lovo niäljád ihe. 
1924. 1924 (MCMXXIV) lâi kárgámihe, mii gregoriaanlâš kalender mield aalgij majebaargâ já nuuvâi koskoho. Tot lâi 1920-lovo viiđâd ihe. 
1925. 1925 (MCMXXV) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1920-lovo kuuđâd ihe. 
1926. 1926 (MCMXXVI) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1920-lovo čiččâd ihe. 
1927. 1926 (MCMXXVII) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1920-lovo káávcád ihe. 
1932. 1932 (MCMXXXII) lâi kárgámihe, mii gregoriaanlâš kalender mield aalgij vástuppeeivi já nuuvâi lávurduv. Tot lâi 1930-lovo kuálmád ihe. 
1934. 1934 (MCMXXXIV) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1930-lovo viiđâd ihe. 
Kesimáánu 9.. Kesimáánu 9. peivi lii gregoriaanlâš kalender mield ive 160. peivi (kárgámive 161. peivi). Ive loopân láá 205 peivid. 
1935. 1935 (MCMXXXV) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1930-lovo kuuđâd ihe. 
1939. 1939 (MCMXXXIX) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1930-lovo majemuš ihe. 
1940. 1940 (MCMXL) lâi kárgámihe, mii gregoriaanlâš kalender mield aalgij vuossaargâ já nuuvâi majebaargâ. Tot lâi 1940-lovo vuossâmuš ihe. 
1941. 1941 (MCMXLI) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1940-lovo nubbe ihe. 
1942. 1942 (MCMXLII) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1940-lovo kuálmád ihe. 
1945. 1945 (MCMXLV) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1940-lovo kuuđâd ihe. 
1949. 1949 (MCMXLIX) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1940-lovo majemuš ihe. 
1950. 1950 (MCML) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1950-lovo vuossâmuš ihe. 
1951. 1951 (MCMLI) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1950-lovo nubbe ihe. 
1953. 1953 (MCMLIII) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1950-lovo niäljád ihe. 
1954. 1954 (MCMLIV) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1950-lovo viiđâd ihe. 
1955. 1955 (MCMLV) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1950-lovo kuuđâd ihe. 
1958. 1958 (MCMLVIII) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1950-lovo oovcád ihe. 
1959. 1959 (MCMLIX) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1950-lovo majemuš ihe. 
1956. 1956 (MCMLVI) lâi kárgámihe, mii gregoriaanlâš kalender mield aalgij pasepeeivi já nuuvâi vuossaargâ. Tot lâi 1950-lovo čiččâd ihe. 
1962. 1962 (MCMLXII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1960-lovo kuálmád ihe. 
1973. 1973 (MCMLXXIII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1970-lovo niäljád ihe. 
1978. 1977 (MCMLXXVIII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1970-lovo oovcád ihe. 
1981. 1981 (MCMLXXXI) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1980-lovo nubbe ihe. 
1987. 1987 (MCMLXXXVII) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1980-lovo káávcád ihe. 
1988. 1988 (MCMLXXXVIII) lâi kárgámihe, mii gregoriaanlâš kalender mield aalgij vástuppeeivi já nuuvâi lávurduv. Tot lâi 1980-lovo oovcád ihe. 
1990. 1990 (MCMXC) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1990-lovo vuossâmuš ihe. 
1994. 1994 (MCMXCIV) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1990-lovo viiđâd ihe. 
2016. 2016 (MMXVI) lâi kárgámihe, mii gregoriaanlâš kalender mield aalgij vástuppeeivi já nuuvâi lávurduv. Tot lâi 2010-lovo čiččâd ihe. 
2008. 2008 (MMVIII) lâi kárgámihe, mii gregoriaanlâš kalender mield aalgij majebaargâ já nuuvâi koskoho. Tot lâi 2000-ihelove oovcád ihe. 
2004. 2004 (MMIV) lâi kárgámihe, mii gregoriaanlâš kalender mield aalgij tuorâstuv já nuuvâi vástuppeeivi. Tot lâi 2000-ihelove viiđâd ihe. 
Roovvâdmáánu 2.. Roovvâdmáánu 2. peivi lii gregoriaanlâš kalender mield ive 275. peivi (kárgámive 276. peivi). Ive loopân láá 90 peivid. 
Kuovâmáánu 1.. Kuovâmáánu 1. peivi lii gregoriaanlâš kalender mield ive 32. peivi. Ive loopân láá 333 peivid (kárgámive 334 peivid). 
Kuovâmáánu 3.. Kuovâmáánu 3. peivi lii gregoriaanlâš kalender mield ive 34. peivi. Ive loopân láá 331 peivid (kárgámive 332 peivid). 
Kuovâmáánu 5.. Kuovâmáánu 5. peivi lii gregoriaanlâš kalender mield ive 36. peivi. Ive loopân láá 329 peivid (kárgámive 330 peivid). 
Kuovâmáánu 7.. Kuovâmáánu 7. peivi lii gregoriaanlâš kalender mield ive 38. peivi. Ive loopân láá 327 peivid (kárgámive 328 peivid). 
Kuovâmáánu 8.. Kuovâmáánu 8. peivi lii gregoriaanlâš kalender mield ive 39. peivi. Ive loopân láá 326 peivid (kárgámive 327 peivid). 
Kuovâmáánu 9.. Kuovâmáánu 9. peivi lii gregoriaanlâš kalender mield ive 40. peivi. Ive loopân láá 325 peivid (kárgámive 326 peivid). 
Kuovâmáánu 10.. Kuovâmáánu 10. peivi lii gregoriaanlâš kalender mield ive 41. peivi. Ive loopân láá 324 peivid (kárgámive 325 peivid). 
Kuovâmáánu 11.. Kuovâmáánu 11. peivi lii gregoriaanlâš kalender mield ive 42. peivi. Ive loopân láá 323 peivid (kárgámive 324 peivid). 
Kuovâmáánu 13.. Kuovâmáánu 13. peivi lii gregoriaanlâš kalender mield ive 44. peivi. Ive loopân láá 321 peivid (kárgámive 322 peivid). 
Kuovâmáánu 14.. Kuovâmáánu 14. peivi lii gregoriaanlâš kalender mield ive 45. peivi. Ive loopân láá 320 peivid (kárgámive 321 peivid). 
Kuovâmáánu 15.. Kuovâmáánu 15. peivi lii gregoriaanlâš kalender mield ive 46. peivi. Ive loopân láá 319 peivid (kárgámive 320 peivid). 
Kuovâmáánu 16.. Kuovâmáánu 16. peivi lii gregoriaanlâš kalender mield ive 47. peivi. Ive loopân láá 318 peivid (kárgámive 319 peivid). 
Kuovâmáánu 17.. Kuovâmáánu 17. peivi lii gregoriaanlâš kalender mield ive 48. peivi. Ive loopân láá 317 peivid (kárgámive 318 peivid). 
Kuovâmáánu 19.. Kuovâmáánu 19. peivi lii gregoriaanlâš kalender mield ive 50. peivi. Ive loopân láá 315 peivid (kárgámive 316 peivid). 
Pihtipudas. Pihtipudas lii kieldâ Suomâst, Koskâ-Suomâ eennâmkoddeest. Pihtipudasist ääsih 3 958 olmožid, já ton vijdodâh lii 1 247,49 km², mast 172,59 km² lii čääci. Pihtipudas naaburkieldah láá Haapajärvi, Keitele, Kinnula, Pielavesi, Pyhäjärvi, Reisjärvi já Viitasaari. Siijdah. Alvajärvi, Elämäjärvi, Ilosjoki, Kärväskylä, Kojola, Korppinen, Muurasjärvi, Peninki, Pihtipudas markkân, Rönny, Saani já Seläntaus. Käldeeh. Pihtipudas 
Kuovâmáánu 20.. Kuovâmáánu 20. peivi lii gregoriaanlâš kalender mield ive 51. peivi. Ive loopân láá 314 peivid (kárgámive 315 peivid). 
Kuovâmáánu 22.. Kuovâmáánu 22. peivi lii gregoriaanlâš kalender mield ive 53. peivi. Ive loopân láá 312 peivid (kárgámive 313 peivid). 
Kuovâmáánu 23.. Kuovâmáánu 23. peivi lii gregoriaanlâš kalender mield ive 54. peivi. Ive loopân láá 311 peivid (kárgámive 312 peivid). 
Kuovâmáánu 24.. Kuovâmáánu 24. peivi lii gregoriaanlâš kalender mield ive 55. peivi. Ive loopân láá 310 peivid (kárgámive 311 peivid). 
Kuovâmáánu 27.. Kuovâmáánu 27. peivi lii gregoriaanlâš kalender mield ive 58. peivi. Ive loopân láá 307 peivid (kárgámive 308 peivid). 
Kuovâmáánu 28.. Kuovâmáánu 28. peivi lii gregoriaanlâš kalender mield ive 59. peivi. Ive loopân láá 306 peivid (kárgámive 307 peivid). 
Kuovâmáánu 29.. Kuovâmáánu 29. peivi lii gregoriaanlâš kalender mield ive 60. peivi. Ive loopân láá 306 peivid. 
2002. 2002 (MMII) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 2000-ihelove kuálmád ihe. 
2003. 2003 (MMIII) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 2000-ihelove niäljád ihe. 
2005. 2005 (MMV) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 2000-ihelove kuuđâd ihe. 
2007. 2007 (MMVII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 2000-ihelove káávcád ihe. 
2009. 2009 (MMIX) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 2000-ihelove majemuš ihe. 
2010. 2010 (MMX) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 2010-lovo vuossâmuš ihe. 
2013. 2013 (MMXIII) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 2010-lovo niäljád ihe. 
2015. 2015 (MMXV) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 2010-lovo kuuđâd ihe. 
2021. 2021 (MMXXI) lii normaalihe, mon älgim- já nuuhâmpeivin lii gregoriaanlâš kalender mield vástuppeivi. Tot lii 2020-lovo nubbe ihe. 
1898. 1898 (MDCCCXCVIII) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1890-lovo oovcád ihe. 
1899. 1899 (MDCCCXCIX) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1890-lovo majemuš ihe. 
1895. 1895 (MDCCCXCV) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1890-lovo kuuđâd ihe. 
1894. 1894 (MDCCCXCIV) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1890-lovo viiđâd ihe. 
1893. 1893 (MDCCCXCIII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1890-lovo niäljád ihe. 
1827. 1827 (MDCCCXXVII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1820-lovo káávcád ihe. 
1826. 1826 (MDCCCXXVI) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1820-lovo čiččâd ihe. 
1825. 1825 (MDCCCXXV) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1820-lovo kuuđâd ihe. 
1823. 1823 (MDCCCXXIII) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1820-lovo niäljád ihe. 
1822. 1822 (MDCCCXXII) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1820-lovo kuálmád ihe. 
Uđđâivemáánu 3.. Uđđâivemáánu 3. peivi lii gregoriaanlâš kalender mield ive 3. peivi. Ive loopân láá 362 peivid (kárgámive 363 peivid). 
1892. 1892 (MDCCCXCII) lâi kárgámihe, mii gregoriaanlâš kalender mield aalgij vástuppeeivi já nuuvâi lávurduv. Tot lâi 1890-lovo kuálmád ihe. 
Čohčâmáánu 2.. Čohčâmáánu 2. peivi lii gregoriaanlâš kalender mield ive 245. peivi (kárgámive 246. peivi). Ive loopân láá 120 peivid. 
1896. 1896 (MDCCCXCVI) lâi kárgámihe, mii gregoriaanlâš kalender mield aalgij koskoho já nuuvâi tuorâstuv. Tot lâi 1890-lovo čiččâd ihe. 
Vyesimáánu 1.. Vyesimáánu 1. peivi lii gregoriaanlâš kalender mield ive 121. peivi (kárgámive 122. peivi). Ive loopân láá 244 peivid. 
1828. 1828 (MDCCCXXVIII) lâi kárgámihe, mii gregoriaanlâš kalender mield aalgij majebaargâ já nuuvâi koskoho. Tot lâi 1820-lovo oovcád ihe. 
1824. 1824 (MDCCCXXIV) lâi kárgámihe, mii gregoriaanlâš kalender mield aalgij tuorâstuv já nuuvâi vástuppeeivi. Tot lâi 1820-lovo viiđâd ihe. 
1820. 1820 (MDCCCXX) lâi kárgámihe, mii gregoriaanlâš kalender mield aalgij lávurduv já nuuvâi pasepeeivi. Tot lâi 1820-lovo vuossâmuš ihe. 
1821. 1821 (MDCCCXXI) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1820-lovo nubbe ihe. 
1564. 1564 (MDLXIV) lâi kárgámihe, mii juliaanlâš kalender mield aalgij lávurduv já nuuvâi pasepeeivi. Tot lâi 1560-lovo viiđâd ihe. 
1616. 1616 (MDCXVI) lâi kárgámihe, mii gregoriaanlâš kalender mield aalgij vástuppeeivi já nuuvâi lávurduv. Tot lâi 1610-lovo čiččâd ihe. 
Uđđâivemáánu 4.. Uđđâivemáánu 4. peivi lii gregoriaanlâš kalender mield ive 4. peivi. Ive loopân láá 361 peivid (kárgámive 362 peivid). 
Uđđâivemáánu 5.. Uđđâivemáánu 5. peivi lii gregoriaanlâš kalender mield ive 5. peivi. Ive loopân láá 360 peivid (kárgámive 361 peivid). 
Uđđâivemáánu 6.. Uđđâivemáánu 6. peivi lii gregoriaanlâš kalender mield ive 6. peivi. Ive loopân láá 359 peivid (kárgámive 360 peivid). 
Uđđâivemáánu 9.. Uđđâivemáánu 9. peivi lii gregoriaanlâš kalender mield ive 9. peivi. Ive loopân láá 356 peivid (kárgámive 357 peivid). 
Uđđâivemáánu 11.. Uđđâivemáánu 11. peivi lii gregoriaanlâš kalender mield ive 11. peivi. Ive loopân láá 354 peivid (kárgámive 355 peivid). 
Uđđâivemáánu 13.. Uđđâivemáánu 13. peivi lii gregoriaanlâš kalender mield ive 13. peivi. Ive loopân láá 352 peivid (kárgámive 353 peivid). 
Uđđâivemáánu 15.. Uđđâivemáánu 15. peivi lii gregoriaanlâš kalender mield ive 15. peivi. Ive loopân láá 350 peivid (kárgámive 351 peivid). 
Uđđâivemáánu 16.. Uđđâivemáánu 16. peivi lii gregoriaanlâš kalender mield ive 16. peivi. Ive loopân láá 349 peivid (kárgámive 350 peivid). 
Uđđâivemáánu 17.. Uđđâivemáánu 17. peivi lii gregoriaanlâš kalender mield ive 17. peivi. Ive loopân láá 348 peivid (kárgámive 349 peivid). 
Uđđâivemáánu 18.. Uđđâivemáánu 18. peivi lii gregoriaanlâš kalender mield ive 18. peivi. Ive loopân láá 347 peivid (kárgámive 348 peivid). 
Uđđâivemáánu 21.. Uđđâivemáánu 21. peivi lii gregoriaanlâš kalender mield ive 21. peivi. Ive loopân láá 344 peivid (kárgámive 345 peivid). 
Uđđâivemáánu 22.. Uđđâivemáánu 22. peivi lii gregoriaanlâš kalender mield ive 22. peivi. Ive loopân láá 343 peivid (kárgámive 344 peivid). 
Uđđâivemáánu 23.. Uđđâivemáánu 23. peivi lii gregoriaanlâš kalender mield ive 23. peivi. Ive loopân láá 342 peivid (kárgámive 343 peivid). 
Uđđâivemáánu 25.. Uđđâivemáánu 25. peivi lii gregoriaanlâš kalender mield ive 25. peivi. Ive loopân láá 340 peivid (kárgámive 341 peivid). 
Uđđâivemáánu 26.. Uđđâivemáánu 26. peivi lii gregoriaanlâš kalender mield ive 26. peivi. Ive loopân láá 339 peivid (kárgámive 340 peivid). 
Uđđâivemáánu 29.. Uđđâivemáánu 29. peivi lii gregoriaanlâš kalender mield ive 29. peivi. Ive loopân láá 336 peivid (kárgámive 337 peivid). 
Uđđâivemáánu 30.. Uđđâivemáánu 30. peivi lii gregoriaanlâš kalender mield ive 30. peivi. Ive loopân láá 335 peivid (kárgámive 336 peivid). 
Uđđâivemáánu 31.. Uđđâivemáánu 31. peivi lii gregoriaanlâš kalender mield ive 31. peivi. Ive loopân láá 334 peivid (kárgámive 335 peivid). 
Cuáŋuimáánu 6.. Cuáŋuimáánu 6. peivi lii gregoriaanlâš kalender mield ive 96. peivi (kárgámive 97. peivi). Ive loopân láá 269 peivid. 
Skammâmáánu 15.. Skammâmáánu 15. peivi lii gregoriaanlâš kalender mield ive 319. peivi (kárgámive 320. peivi). Ive loopân láá 46 peivid. Tábáhtusah. Sämilippu Säämi liputtempeivi: "Isak Saba šoddâmpeivi" 
Juovlâmáánu 13.. Juovlâmáánu 13. peivi lii gregoriaanlâš kalender mield ive 347. peivi (kárgámive 348. peivi). Ive loopân láá 18 peivid. 
1855. 1855 (MDCCCLV) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1850-lovo kuuđâd ihe. 
1853. 1853 (MDCCCLIII) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1850-lovo niäljád ihe. 
Njuhčâmáánu 2.. Njuhčâmáánu 2. peivi lii gregoriaanlâš kalender mield ive 61. peivi (kárgámive 62. peivi). Ive loopân láá 304 peivid. Tábáhtusah. Sämilippu Säämi liputtempeivi: "Suomâ Sämitige vuáđudempeivi" 
Njuhčâmáánu 3.. Njuhčâmáánu 3. peivi lii gregoriaanlâš kalender mield ive 62. peivi (kárgámive 63. peivi). Ive loopân láá 303 peivid. 
Njuhčâmáánu 4.. Njuhčâmáánu 4. peivi lii gregoriaanlâš kalender mield ive 63. peivi (kárgámive 64. peivi). Ive loopân láá 302 peivid. 
Njuhčâmáánu 5.. Njuhčâmáánu 5. peivi lii gregoriaanlâš kalender mield ive 64. peivi (kárgámive 65. peivi). Ive loopân láá 301 peivid. 
Njuhčâmáánu 6.. Njuhčâmáánu 6. peivi lii gregoriaanlâš kalender mield ive 65. peivi (kárgámive 66. peivi). Ive loopân láá 300 peivid. 
Njuhčâmáánu 8.. Njuhčâmáánu 8. peivi lii gregoriaanlâš kalender mield ive 67. peivi (kárgámive 68. peivi). Ive loopân láá 298 peivid. 
Njuhčâmáánu 9.. Njuhčâmáánu 9. peivi lii gregoriaanlâš kalender mield ive 68. peivi (kárgámive 69. peivi). Ive loopân láá 297 peivid. 
Njuhčâmáánu 10.. Njuhčâmáánu 10. peivi lii gregoriaanlâš kalender mield ive 69. peivi (kárgámive 70. peivi). Ive loopân láá 296 peivid. 
Njuhčâmáánu 12.. Njuhčâmáánu 12. peivi lii gregoriaanlâš kalender mield ive 71. peivi (kárgámive 72. peivi). Ive loopân láá 294 peivid. 
Njuhčâmáánu 13.. Njuhčâmáánu 13. peivi lii gregoriaanlâš kalender mield ive 72. peivi (kárgámive 73. peivi). Ive loopân láá 293 peivid. 
Njuhčâmáánu 16.. Njuhčâmáánu 16. peivi lii gregoriaanlâš kalender mield ive 75. peivi (kárgámive 76. peivi). Ive loopân láá 290 peivid. 
Njuhčâmáánu 17.. Njuhčâmáánu 17. peivi lii gregoriaanlâš kalender mield ive 76. peivi (kárgámive 77. peivi). Ive loopân láá 289 peivid. 
Njuhčâmáánu 20.. Njuhčâmáánu 20. peivi lii gregoriaanlâš kalender mield ive 79. peivi (kárgámive 80. peivi). Ive loopân láá 286 peivid. 
Njuhčâmáánu 22.. Njuhčâmáánu 22. peivi lii gregoriaanlâš kalender mield ive 81. peivi (kárgámive 82. peivi). Ive loopân láá 284 peivid. 
Njuhčâmáánu 25.. Njuhčâmáánu 25. peivi lii gregoriaanlâš kalender mield ive 84. peivi (kárgámive 85. peivi). Ive loopân láá 281 peivid. 
Njuhčâmáánu 28.. Njuhčâmáánu 28. peivi lii gregoriaanlâš kalender mield ive 87. peivi (kárgámive 88. peivi). Ive loopân láá 278 peivid. 
Njuhčâmáánu 29.. Njuhčâmáánu 29. peivi lii gregoriaanlâš kalender mield ive 88. peivi (kárgámive 89. peivi). Ive loopân láá 277 peivid. 
Njuhčâmáánu 31.. Njuhčâmáánu 31. peivi lii gregoriaanlâš kalender mield ive 90. peivi (kárgámive 91. peivi). Ive loopân láá 275 peivid. 
Cuáŋuimáánu 1.. Cuáŋuimáánu 1. peivi lii gregoriaanlâš kalender mield ive 91. peivi (kárgámive 92. peivi). Ive loopân láá 274 peivid. 
Cuáŋuimáánu 3.. Cuáŋuimáánu 3. peivi lii gregoriaanlâš kalender mield ive 93. peivi (kárgámive 94. peivi). Ive loopân láá 272 peivid. 
Cuáŋuimáánu 5.. Cuáŋuimáánu 5. peivi lii gregoriaanlâš kalender mield ive 95. peivi (kárgámive 96. peivi). Ive loopân láá 270 peivid. 
Cuáŋuimáánu 7.. Cuáŋuimáánu 7. peivi lii gregoriaanlâš kalender mield ive 97. peivi (kárgámive 98. peivi). Ive loopân láá 268 peivid. 
Cuáŋuimáánu 8.. Cuáŋuimáánu 8. peivi lii gregoriaanlâš kalender mield ive 98. peivi (kárgámive 99. peivi). Ive loopân láá 267 peivid. 
Cuáŋuimáánu 9.. Cuáŋuimáánu 9. peivi lii gregoriaanlâš kalender mield ive 99. peivi (kárgámive 100. peivi). Ive loopân láá 266 peivid. 
Cuáŋuimáánu 10.. Cuáŋuimáánu 10. peivi lii gregoriaanlâš kalender mield ive 100. peivi (kárgámive 101. peivi). Ive loopân láá 265 peivid. 
Cuáŋuimáánu 11.. Cuáŋuimáánu 11. peivi lii gregoriaanlâš kalender mield ive 101. peivi (kárgámive 102. peivi). Ive loopân láá 264 peivid. 
Cuáŋuimáánu 12.. Cuáŋuimáánu 12. peivi lii gregoriaanlâš kalender mield ive 102. peivi (kárgámive 103. peivi). Ive loopân láá 263 peivid. 
Cuáŋuimáánu 13.. Cuáŋuimáánu 13. peivi lii gregoriaanlâš kalender mield ive 103. peivi (kárgámive 104. peivi). Ive loopân láá 262 peivid. 
Cuáŋuimáánu 14.. Cuáŋuimáánu 14. peivi lii gregoriaanlâš kalender mield ive 104. peivi (kárgámive 105. peivi). Ive loopân láá 261 peivid. 
Cuáŋuimáánu 16.. Cuáŋuimáánu 16. peivi lii gregoriaanlâš kalender mield ive 106. peivi (kárgámive 107. peivi). Ive loopân láá 259 peivid. 
Cuáŋuimáánu 17.. Cuáŋuimáánu 17. peivi lii gregoriaanlâš kalender mield ive 107. peivi (kárgámive 108. peivi). Ive loopân láá 258 peivid. 
Cuáŋuimáánu 18.. Cuáŋuimáánu 18. peivi lii gregoriaanlâš kalender mield ive 108. peivi (kárgámive 109. peivi). Ive loopân láá 257 peivid. 
Cuáŋuimáánu 19.. Cuáŋuimáánu 19. peivi lii gregoriaanlâš kalender mield ive 109. peivi (kárgámive 110. peivi). Ive loopân láá 256 peivid. 
Cuáŋuimáánu 20.. Cuáŋuimáánu 20. peivi lii gregoriaanlâš kalender mield ive 110. peivi (kárgámive 111. peivi). Ive loopân láá 255 peivid. 
Cuáŋuimáánu 21.. Cuáŋuimáánu 21. peivi lii gregoriaanlâš kalender mield ive 111. peivi (kárgámive 112. peivi). Ive loopân láá 254 peivid. 
Cuáŋuimáánu 22.. Cuáŋuimáánu 22. peivi lii gregoriaanlâš kalender mield ive 112. peivi (kárgámive 113. peivi). Ive loopân láá 253 peivid. 
Cuáŋuimáánu 24.. Cuáŋuimáánu 24. peivi lii gregoriaanlâš kalender mield ive 114. peivi (kárgámive 115. peivi). Ive loopân láá 251 peivid. 
Cuáŋuimáánu 25.. Cuáŋuimáánu 25. peivi lii gregoriaanlâš kalender mield ive 115. peivi (kárgámive 116. peivi). Ive loopân láá 250 peivid. 
Cuáŋuimáánu 27.. Cuáŋuimáánu 27. peivi lii gregoriaanlâš kalender mield ive 117. peivi (kárgámive 118. peivi). Ive loopân láá 248 peivid. 
Cuáŋuimáánu 28.. Cuáŋuimáánu 28. peivi lii gregoriaanlâš kalender mield ive 118. peivi (kárgámive 119. peivi). Ive loopân láá 247 peivid. 
Cuáŋuimáánu 30.. Cuáŋuimáánu 30. peivi lii gregoriaanlâš kalender mield ive 120. peivi (kárgámive 121. peivi). Ive loopân láá 245 peivid. 
Haldâttâhtuámustovli. Haldâttâhtuámustovli (,,) lii tuámustovli, mast kieđâvušeh haldâttâhlaavâ kevttimân kyeskee aašijd ađai tággáár tuámustoovlijn čuávdih almosvuoigâdvuođâlijd vaidâlemaašijd já haldâttâhrijdoaašijd. 
Haldâttâhriehti (Suomâ). Haldâttâhriehti (,,) lii almolâš haldâttâhtuámustovli Suomâst. Táválávt äšši piäijoo joton ton tuámustoovlist, mii lii vyelemuu ađai vuossâmuu riehtitääsist. Käldeeh. "Uási taan siijđost lii jurgâlum ruotâkielâlâš Wikipediast" 
Vyesimáánu 2.. Vyesimáánu 2. peivi lii gregoriaanlâš kalender mield ive 122. peivi (kárgámive 123. peivi). Ive loopân láá 243 peivid. 
Vyesimáánu 3.. Vyesimáánu 3. peivi lii gregoriaanlâš kalender mield ive 123. peivi (kárgámive 124. peivi). Ive loopân láá 242 peivid. 
Vyesimáánu 5.. Vyesimáánu 5. peivi lii gregoriaanlâš kalender mield ive 125. peivi (kárgámive 126. peivi). Ive loopân láá 240 peivid. 
Vyesimáánu 7.. Vyesimáánu 7. peivi lii gregoriaanlâš kalender mield ive 127. peivi (kárgámive 128. peivi). Ive loopân láá 238 peivid. 
Vyesimáánu 8.. Vyesimáánu 8. peivi lii gregoriaanlâš kalender mield ive 128. peivi (kárgámive 129. peivi). Ive loopân láá 237 peivid. 
Vyesimáánu 9.. Vyesimáánu 9. peivi lii gregoriaanlâš kalender mield ive 129. peivi (kárgámive 130. peivi). Ive loopân láá 236 peivid. 
Vyesimáánu 11.. Vyesimáánu 11. peivi lii gregoriaanlâš kalender mield ive 131. peivi (kárgámive 132. peivi). Ive loopân láá 234 peivid. 
Vyesimáánu 15.. Vyesimáánu 15. peivi lii gregoriaanlâš kalender mield ive 135. peivi (kárgámive 136. peivi). Ive loopân láá 230 peivid. 
Vyesimáánu 16.. Vyesimáánu 16. peivi lii gregoriaanlâš kalender mield ive 136. peivi (kárgámive 137. peivi). Ive loopân láá 229 peivid. 
Vyesimáánu 19.. Vyesimáánu 19. peivi lii gregoriaanlâš kalender mield ive 139. peivi (kárgámive 140. peivi). Ive loopân láá 226 peivid. 
Vyesimáánu 20.. Vyesimáánu 20. peivi lii gregoriaanlâš kalender mield ive 140. peivi (kárgámive 141. peivi). Ive loopân láá 225 peivid. 
Vyesimáánu 21.. Vyesimáánu 21. peivi lii gregoriaanlâš kalender mield ive 141. peivi (kárgámive 142. peivi). Ive loopân láá 224 peivid. 
Vyesimáánu 22.. Vyesimáánu 22. peivi lii gregoriaanlâš kalender mield ive 142. peivi (kárgámive 143. peivi). Ive loopân láá 223 peivid. 
Vyesimáánu 23.. Vyesimáánu 23. peivi lii gregoriaanlâš kalender mield ive 143. peivi (kárgámive 144. peivi). Ive loopân láá 222 peivid. 
Vyesimáánu 24.. Vyesimáánu 24. peivi lii gregoriaanlâš kalender mield ive 144. peivi (kárgámive 145. peivi). Ive loopân láá 221 peivid. 
Vyesimáánu 25.. Vyesimáánu 25. peivi lii gregoriaanlâš kalender mield ive 145. peivi (kárgámive 146. peivi). Ive loopân láá 220 peivid. 
Vyesimáánu 27.. Vyesimáánu 27. peivi lii gregoriaanlâš kalender mield ive 147. peivi (kárgámive 148. peivi). Ive loopân láá 218 peivid. 
Vyesimáánu 30.. Vyesimáánu 30. peivi lii gregoriaanlâš kalender mield ive 150. peivi (kárgámive 151. peivi). Ive loopân láá 215 peivid. 
Vyesimáánu 31.. Vyesimáánu 31. peivi lii gregoriaanlâš kalender mield ive 151. peivi (kárgámive 152. peivi). Ive loopân láá 214 peivid. 
Vyesimáánu 17.. Vyesimáánu 17. peivi lii gregoriaanlâš kalender mield ive 137. peivi (kárgámive 138. peivi). Ive loopân láá 228 peivid. 
Kesimáánu 2.. Kesimáánu 2. peivi lii gregoriaanlâš kalender mield ive 153. peivi (kárgámive 154. peivi). Ive loopân láá 212 peivid. 
Kesimáánu 3.. Kesimáánu 3. peivi lii gregoriaanlâš kalender mield ive 154. peivi (kárgámive 155. peivi). Ive loopân láá 211 peivid. 
Kesimáánu 4.. Kesimáánu 4. peivi lii gregoriaanlâš kalender mield ive 155. peivi (kárgámive 156. peivi). Ive loopân láá 210 peivid. 
Kesimáánu 6.. Kesimáánu 6. peivi lii gregoriaanlâš kalender mield ive 157. peivi (kárgámive 158. peivi). Ive loopân láá 208 peivid. 
Kesimáánu 7.. Kesimáánu 7. peivi lii gregoriaanlâš kalender mield ive 158. peivi (kárgámive 159. peivi). Ive loopân láá 207 peivid. 
Kesimáánu 8.. Kesimáánu 8. peivi lii gregoriaanlâš kalender mield ive 159. peivi (kárgámive 160. peivi). Ive loopân láá 206 peivid. 
Kesimáánu 10.. Kesimáánu 10. peivi lii gregoriaanlâš kalender mield ive 161. peivi (kárgámive 162. peivi). Ive loopân láá 204 peivid. 
Kesimáánu 11.. Kesimáánu 11. peivi lii gregoriaanlâš kalender mield ive 162. peivi (kárgámive 163. peivi). Ive loopân láá 203 peivid. 
Kesimáánu 13.. Kesimáánu 13. peivi lii gregoriaanlâš kalender mield ive 164. peivi (kárgámive 165. peivi). Ive loopân láá 201 peivid. 
Kesimáánu 14.. Kesimáánu 14. peivi lii gregoriaanlâš kalender mield ive 165. peivi (kárgámive 166. peivi). Ive loopân láá 200 peivid. 
Kesimáánu 15.. Kesimáánu 15. peivi lii gregoriaanlâš kalender mield ive 166. peivi (kárgámive 167. peivi). Ive loopân láá 199 peivid. 
Kesimáánu 16.. Kesimáánu 16. peivi lii gregoriaanlâš kalender mield ive 167. peivi (kárgámive 168. peivi). Ive loopân láá 198 peivid. 
Kesimáánu 18.. Kesimáánu 18. peivi lii gregoriaanlâš kalender mield ive 169. peivi (kárgámive 170. peivi). Ive loopân láá 196 peivid. 
Kesimáánu 19.. Kesimáánu 19. peivi lii gregoriaanlâš kalender mield ive 170. peivi (kárgámive 171. peivi). Ive loopân láá 195 peivid. 
Kesimáánu 20.. Kesimáánu 20. peivi lii gregoriaanlâš kalender mield ive 171. peivi (kárgámive 172. peivi). Ive loopân láá 194 peivid. 
Kesimáánu 21.. Kesimáánu 21. peivi lii gregoriaanlâš kalender mield ive 172. peivi (kárgámive 173. peivi). Ive loopân láá 193 peivid. 
Kesimáánu 24.. Kesimáánu 24. peivi lii gregoriaanlâš kalender mield ive 175. peivi (kárgámive 176. peivi). Ive loopân láá 190 peivid. 
Kesimáánu 25.. Kesimáánu 25. peivi lii gregoriaanlâš kalender mield ive 176. peivi (kárgámive 177. peivi). Ive loopân láá 189 peivid. 
Kesimáánu 26.. Kesimáánu 26. peivi lii gregoriaanlâš kalender mield ive 177. peivi (kárgámive 178. peivi). Ive loopân láá 188 peivid. 
Kesimáánu 28.. Kesimáánu 28. peivi lii gregoriaanlâš kalender mield ive 179. peivi (kárgámive 180. peivi). Ive loopân láá 186 peivid. 
Syeinimáánu 2.. Syeinimáánu 2. peivi lii gregoriaanlâš kalender mield ive 183. peivi (kárgámive 184. peivi). Ive loopân láá 182 peivid. 
Syeinimáánu 4.. Syeinimáánu 4. peivi lii gregoriaanlâš kalender mield ive 185. peivi (kárgámive 186. peivi). Ive loopân láá 180 peivid. 
Syeinimáánu 5.. Syeinimáánu 5. peivi lii gregoriaanlâš kalender mield ive 186. peivi (kárgámive 187. peivi). Ive loopân láá 179 peivid. 
Syeinimáánu 7.. Syeinimáánu 7. peivi lii gregoriaanlâš kalender mield ive 188. peivi (kárgámive 189. peivi). Ive loopân láá 177 peivid. 
Syeinimáánu 8.. Syeinimáánu 8. peivi lii gregoriaanlâš kalender mield ive 189. peivi (kárgámive 190. peivi). Ive loopân láá 176 peivid. 
Syeinimáánu 3.. Syeinimáánu 3. peivi lii gregoriaanlâš kalender mield ive 184. peivi (kárgámive 185. peivi). Ive loopân láá 181 peivid. 
Syeinimáánu 11.. Syeinimáánu 11. peivi lii gregoriaanlâš kalender mield ive 192. peivi (kárgámive 193. peivi). Ive loopân láá 173 peivid. 
Syeinimáánu 13.. Syeinimáánu 13. peivi lii gregoriaanlâš kalender mield ive 194. peivi (kárgámive 195. peivi). Ive loopân láá 171 peivid. 
Syeinimáánu 14.. Syeinimáánu 14. peivi lii gregoriaanlâš kalender mield ive 195. peivi (kárgámive 196. peivi). Ive loopân láá 170 peivid. 
Syeinimáánu 18.. Syeinimáánu 18. peivi lii gregoriaanlâš kalender mield ive 199. peivi (kárgámive 200. peivi). Ive loopân láá 166 peivid. 
Syeinimáánu 21.. Syeinimáánu 21. peivi lii gregoriaanlâš kalender mield ive 202. peivi (kárgámive 203. peivi). Ive loopân láá 163 peivid. 
Syeinimáánu 23.. Syeinimáánu 23. peivi lii gregoriaanlâš kalender mield ive 204. peivi (kárgámive 205. peivi). Ive loopân láá 161 peivid. 
Syeinimáánu 24.. Syeinimáánu 24. peivi lii gregoriaanlâš kalender mield ive 205. peivi (kárgámive 206. peivi). Ive loopân láá 160 peivid. 
Syeinimáánu 25.. Syeinimáánu 25. peivi lii gregoriaanlâš kalender mield ive 206. peivi (kárgámive 207. peivi). Ive loopân láá 159 peivid. 
Syeinimáánu 27.. Syeinimáánu 27. peivi lii gregoriaanlâš kalender mield ive 208. peivi (kárgámive 209. peivi). Ive loopân láá 157 peivid. 
Syeinimáánu 28.. Syeinimáánu 28. peivi lii gregoriaanlâš kalender mield ive 209. peivi (kárgámive 210. peivi). Ive loopân láá 156 peivid. 
Syeinimáánu 29.. Syeinimáánu 29. peivi lii gregoriaanlâš kalender mield ive 210. peivi (kárgámive 211. peivi). Ive loopân láá 155 peivid. 
Syeinimáánu 30.. Syeinimáánu 30. peivi lii gregoriaanlâš kalender mield ive 211. peivi (kárgámive 212. peivi). Ive loopân láá 154 peivid. 
Porgemáánu 1.. Porgemáánu 1. peivi lii gregoriaanlâš kalender mield ive 213. peivi (kárgámive 214. peivi). Ive loopân láá 152 peivid. 
Porgemáánu 2.. Porgemáánu 2. peivi lii gregoriaanlâš kalender mield ive 214. peivi (kárgámive 215. peivi). Ive loopân láá 151 peivid. 
Porgemáánu 6.. Porgemáánu 6. peivi lii gregoriaanlâš kalender mield ive 218. peivi (kárgámive 219. peivi). Ive loopân láá 147 peivid. 
Porgemáánu 7.. Porgemáánu 7. peivi lii gregoriaanlâš kalender mield ive 219. peivi (kárgámive 220. peivi). Ive loopân láá 146 peivid. 
Porgemáánu 8.. Porgemáánu 8. peivi lii gregoriaanlâš kalender mield ive 220. peivi (kárgámive 221. peivi). Ive loopân láá 145 peivid. 
Porgemáánu 10.. Porgemáánu 10. peivi lii gregoriaanlâš kalender mield ive 222. peivi (kárgámive 223. peivi). Ive loopân láá 143 peivid. 
Porgemáánu 12.. Porgemáánu 12. peivi lii gregoriaanlâš kalender mield ive 224. peivi (kárgámive 225. peivi). Ive loopân láá 141 peivid. 
Porgemáánu 13.. Porgemáánu 13. peivi lii gregoriaanlâš kalender mield ive 225. peivi (kárgámive 226. peivi). Ive loopân láá 140 peivid. 
Porgemáánu 14.. Porgemáánu 14. peivi lii gregoriaanlâš kalender mield ive 226. peivi (kárgámive 227. peivi). Ive loopân láá 139 peivid. 
Porgemáánu 15.. Porgemáánu 15. peivi lii gregoriaanlâš kalender mield ive 227. peivi (kárgámive 228. peivi). Ive loopân láá 138 peivid. Tábáhtusah. Sämilippu Säämi liputtempeivi: "Säämi liipu tuhhiittempeivi" 
Porgemáánu 17.. Porgemáánu 17. peivi lii gregoriaanlâš kalender mield ive 229. peivi (kárgámive 230. peivi). Ive loopân láá 136 peivid. 
Porgemáánu 22.. Porgemáánu 22. peivi lii gregoriaanlâš kalender mield ive 234. peivi (kárgámive 235. peivi). Ive loopân láá 131 peivid. 
Porgemáánu 25.. Porgemáánu 25. peivi lii gregoriaanlâš kalender mield ive 237. peivi (kárgámive 238. peivi). Ive loopân láá 128 peivid. 
Porgemáánu 26.. Porgemáánu 26. peivi lii gregoriaanlâš kalender mield ive 238. peivi (kárgámive 239. peivi). Ive loopân láá 127 peivid. Tábáhtusah. Sämilippu Säämi liputtempeivi: "Ruotâ Sämitige vuáđudempeivi" 
Porgemáánu 29.. Porgemáánu 29. peivi lii gregoriaanlâš kalender mield ive 241. peivi (kárgámive 242. peivi). Ive loopân láá 124 peivid. 
Porgemáánu 30.. Porgemáánu 30. peivi lii gregoriaanlâš kalender mield ive 242. peivi (kárgámive 243. peivi). Ive loopân láá 123 peivid. 
Porgemáánu 31.. Porgemáánu 31. peivi lii gregoriaanlâš kalender mield ive 243. peivi (kárgámive 244. peivi). Ive loopân láá 122 peivid. 
Čohčâmáánu 1.. Čohčâmáánu 1. peivi lii gregoriaanlâš kalender mield ive 244. peivi (kárgámive 245. peivi). Ive loopân láá 121 peivid. 
Čohčâmáánu 5.. Čohčâmáánu 5. peivi lii gregoriaanlâš kalender mield ive 248. peivi (kárgámive 249. peivi). Ive loopân láá 117 peivid. 
Čohčâmáánu 7.. Čohčâmáánu 7. peivi lii gregoriaanlâš kalender mield ive 250. peivi (kárgámive 251. peivi). Ive loopân láá 115 peivid. 
Čohčâmáánu 8.. Čohčâmáánu 8. peivi lii gregoriaanlâš kalender mield ive 251. peivi (kárgámive 252. peivi). Ive loopân láá 114 peivid. 
Čohčâmáánu 10.. Čohčâmáánu 10. peivi lii gregoriaanlâš kalender mield ive 253. peivi (kárgámive 254. peivi). Ive loopân láá 112 peivid. 
Čohčâmáánu 11.. Čohčâmáánu 11. peivi lii gregoriaanlâš kalender mield ive 254. peivi (kárgámive 255. peivi). Ive loopân láá 111 peivid. 
Čohčâmáánu 13.. Čohčâmáánu 13. peivi lii gregoriaanlâš kalender mield ive 256. peivi (kárgámive 257. peivi). Ive loopân láá 109 peivid. 
Čohčâmáánu 14.. Čohčâmáánu 14. peivi lii gregoriaanlâš kalender mield ive 257. peivi (kárgámive 258. peivi). Ive loopân láá 108 peivid. 
Čohčâmáánu 16.. Čohčâmáánu 16. peivi lii gregoriaanlâš kalender mield ive 259. peivi (kárgámive 260. peivi). Ive loopân láá 106 peivid. 
Čohčâmáánu 17.. Čohčâmáánu 17. peivi lii gregoriaanlâš kalender mield ive 260. peivi (kárgámive 261. peivi). Ive loopân láá 105 peivid. 
Čohčâmáánu 19.. Čohčâmáánu 19. peivi lii gregoriaanlâš kalender mield ive 262. peivi (kárgámive 263. peivi). Ive loopân láá 103 peivid. 
Čohčâmáánu 23.. Čohčâmáánu 23. peivi lii gregoriaanlâš kalender mield ive 266. peivi (kárgámive 267. peivi). Ive loopân láá 99 peivid. 
Čohčâmáánu 24.. Čohčâmáánu 24. peivi lii gregoriaanlâš kalender mield ive 267. peivi (kárgámive 268. peivi). Ive loopân láá 98 peivid. 
Čohčâmáánu 25.. Čohčâmáánu 25. peivi lii gregoriaanlâš kalender mield ive 268. peivi (kárgámive 269. peivi). Ive loopân láá 97 peivid. 
Čohčâmáánu 27.. Čohčâmáánu 27. peivi lii gregoriaanlâš kalender mield ive 270. peivi (kárgámive 271. peivi). Ive loopân láá 95 peivid. 
Čohčâmáánu 28.. Čohčâmáánu 28. peivi lii gregoriaanlâš kalender mield ive 271. peivi (kárgámive 272. peivi). Ive loopân láá 94 peivid. 
Čohčâmáánu 30.. Čohčâmáánu 30. peivi lii gregoriaanlâš kalender mield ive 273. peivi (kárgámive 274. peivi). Ive loopân láá 92 peivid. 
Roovvâdmáánu 3.. Roovvâdmáánu 3. peivi lii gregoriaanlâš kalender mield ive 276. peivi (kárgámive 277. peivi). Ive loopân láá 89 peivid. 
Roovvâdmáánu 4.. Roovvâdmáánu 4. peivi lii gregoriaanlâš kalender mield ive 277. peivi (kárgámive 278. peivi). Ive loopân láá 88 peivid. 
Roovvâdmáánu 5.. Roovvâdmáánu 5. peivi lii gregoriaanlâš kalender mield ive 278. peivi (kárgámive 279. peivi). Ive loopân láá 87 peivid. 
Roovvâdmáánu 6.. Roovvâdmáánu 6. peivi lii gregoriaanlâš kalender mield ive 279. peivi (kárgámive 280. peivi). Ive loopân láá 86 peivid. 
Roovvâdmáánu 11.. Roovvâdmáánu 11. peivi lii gregoriaanlâš kalender mield ive 284. peivi (kárgámive 285. peivi). Ive loopân láá 81 peivid. 
Roovvâdmáánu 12.. Roovvâdmáánu 12. peivi lii gregoriaanlâš kalender mield ive 285. peivi (kárgámive 286. peivi). Ive loopân láá 80 peivid. 
Roovvâdmáánu 13.. Roovvâdmáánu 13. peivi lii gregoriaanlâš kalender mield ive 286. peivi (kárgámive 287. peivi). Ive loopân láá 79 peivid. 
Roovvâdmáánu 14.. Roovvâdmáánu 14. peivi lii gregoriaanlâš kalender mield ive 287. peivi (kárgámive 288. peivi). Ive loopân láá 78 peivid. 
Roovvâdmáánu 16.. Roovvâdmáánu 16. peivi lii gregoriaanlâš kalender mield ive 289. peivi (kárgámive 290. peivi). Ive loopân láá 76 peivid. 
Roovvâdmáánu 17.. Roovvâdmáánu 17. peivi lii gregoriaanlâš kalender mield ive 290. peivi (kárgámive 291. peivi). Ive loopân láá 75 peivid. 
Roovvâdmáánu 18.. Roovvâdmáánu 18. peivi lii gregoriaanlâš kalender mield ive 291. peivi (kárgámive 292. peivi). Ive loopân láá 74 peivid. 
Roovvâdmáánu 20.. Roovvâdmáánu 20. peivi lii gregoriaanlâš kalender mield ive 293. peivi (kárgámive 294. peivi). Ive loopân láá 72 peivid. 
Roovvâdmáánu 21.. Roovvâdmáánu 21. peivi lii gregoriaanlâš kalender mield ive 294. peivi (kárgámive 295. peivi). Ive loopân láá 71 peivid. 
Roovvâdmáánu 22.. Roovvâdmáánu 22. peivi lii gregoriaanlâš kalender mield ive 295. peivi (kárgámive 296. peivi). Ive loopân láá 70 peivid. 
Roovvâdmáánu 23.. Roovvâdmáánu 23. peivi lii gregoriaanlâš kalender mield ive 296. peivi (kárgámive 297. peivi). Ive loopân láá 69 peivid. 
Roovvâdmáánu 24.. Roovvâdmáánu 24. peivi lii gregoriaanlâš kalender mield ive 297. peivi (kárgámive 298. peivi). Ive loopân láá 68 peivid. 
Roovvâdmáánu 25.. Roovvâdmáánu 25. peivi lii gregoriaanlâš kalender mield ive 298. peivi (kárgámive 299. peivi). Ive loopân láá 67 peivid. 
Roovvâdmáánu 26.. Roovvâdmáánu 26. peivi lii gregoriaanlâš kalender mield ive 299. peivi (kárgámive 300. peivi). Ive loopân láá 66 peivid. 
Roovvâdmáánu 27.. Roovvâdmáánu 27. peivi lii gregoriaanlâš kalender mield ive 300. peivi (kárgámive 301. peivi). Ive loopân láá 65 peivid. 
Roovvâdmáánu 29.. Roovvâdmáánu 29. peivi lii gregoriaanlâš kalender mield ive 302. peivi (kárgámive 303. peivi). Ive loopân láá 63 peivid. 
Roovvâdmáánu 30.. Roovvâdmáánu 30. peivi lii gregoriaanlâš kalender mield ive 303. peivi (kárgámive 304. peivi). Ive loopân láá 62 peivid. 
Roovvâdmáánu 31.. Roovvâdmáánu 31. peivi lii gregoriaanlâš kalender mield ive 304. peivi (kárgámive 305. peivi). Ive loopân láá 61 peivid. 
Skammâmáánu 1.. Skammâmáánu 1. peivi lii gregoriaanlâš kalender mield ive 305. peivi (kárgámive 306. peivi). Ive loopân láá 60 peivid. 
Skammâmáánu 2.. Skammâmáánu 2. peivi lii gregoriaanlâš kalender mield ive 306. peivi (kárgámive 307. peivi). Ive loopân láá 59 peivid. 
Skammâmáánu 3.. Skammâmáánu 3. peivi lii gregoriaanlâš kalender mield ive 307. peivi (kárgámive 308. peivi). Ive loopân láá 58 peivid. 
Skammâmáánu 4.. Skammâmáánu 4. peivi lii gregoriaanlâš kalender mield ive 308. peivi (kárgámive 309. peivi). Ive loopân láá 57 peivid. 
Skammâmáánu 5.. Skammâmáánu 5. peivi lii gregoriaanlâš kalender mield ive 309. peivi (kárgámive 310. peivi). Ive loopân láá 56 peivid. 
Skammâmáánu 6.. Skammâmáánu 6. peivi lii gregoriaanlâš kalender mield ive 310. peivi (kárgámive 311. peivi). Ive loopân láá 55 peivid. 
Skammâmáánu 8.. Skammâmáánu 8. peivi lii gregoriaanlâš kalender mield ive 312. peivi (kárgámive 313. peivi). Ive loopân láá 53 peivid. 
Skammâmáánu 9.. Skammâmáánu 9. peivi lii gregoriaanlâš kalender mield ive 313. peivi (kárgámive 314. peivi). Ive loopân láá 52 peivid. Tábáhtusah. Sämilippu Säämi liputtempeivi: "Suomâ Säämi Parlament vuáđudempeivi" 
Skammâmáánu 10.. Skammâmáánu 10. peivi lii gregoriaanlâš kalender mield ive 314. peivi (kárgámive 315. peivi). Ive loopân láá 51 peivid. 
Skammâmáánu 11.. Skammâmáánu 11. peivi lii gregoriaanlâš kalender mield ive 315. peivi (kárgámive 316. peivi). Ive loopân láá 50 peivid. 
Skammâmáánu 13.. Skammâmáánu 13. peivi lii gregoriaanlâš kalender mield ive 317. peivi (kárgámive 318. peivi). Ive loopân láá 48 peivid. 
Skammâmáánu 14.. Skammâmáánu 14. peivi lii gregoriaanlâš kalender mield ive 318. peivi (kárgámive 319. peivi). Ive loopân láá 47 peivid. 
Skammâmáánu 17.. Skammâmáánu 17. peivi lii gregoriaanlâš kalender mield ive 321. peivi (kárgámive 322. peivi). Ive loopân láá 44 peivid. 
Skammâmáánu 18.. Skammâmáánu 18. peivi lii gregoriaanlâš kalender mield ive 322. peivi (kárgámive 323. peivi). Ive loopân láá 43 peivid. 
Skammâmáánu 19.. Skammâmáánu 19. peivi lii gregoriaanlâš kalender mield ive 323. peivi (kárgámive 324. peivi). Ive loopân láá 42 peivid. 
Skammâmáánu 21.. Skammâmáánu 21. peivi lii gregoriaanlâš kalender mield ive 325. peivi (kárgámive 326. peivi). Ive loopân láá 40 peivid. 
Skammâmáánu 22.. Skammâmáánu 22. peivi lii gregoriaanlâš kalender mield ive 326. peivi (kárgámive 327. peivi). Ive loopân láá 39 peivid. 
Skammâmáánu 23.. Skammâmáánu 23. peivi lii gregoriaanlâš kalender mield ive 327. peivi (kárgámive 328. peivi). Ive loopân láá 38 peivid. 
Skammâmáánu 24.. Skammâmáánu 24. peivi lii gregoriaanlâš kalender mield ive 328. peivi (kárgámive 329. peivi). Ive loopân láá 37 peivid. 
Skammâmáánu 25.. Skammâmáánu 25. peivi lii gregoriaanlâš kalender mield ive 329. peivi (kárgámive 330. peivi). Ive loopân láá 36 peivid. 
Skammâmáánu 26.. Skammâmáánu 26. peivi lii gregoriaanlâš kalender mield ive 330. peivi (kárgámive 331. peivi). Ive loopân láá 35 peivid. 
Skammâmáánu 28.. Skammâmáánu 28. peivi lii gregoriaanlâš kalender mield ive 332. peivi (kárgámive 333. peivi). Ive loopân láá 33 peivid. 
Juovlâmáánu 2.. Juovlâmáánu 2. peivi lii gregoriaanlâš kalender mield ive 336. peivi (kárgámive 337. peivi). Ive loopân láá 29 peivid. 
Juovlâmáánu 3.. Juovlâmáánu 3. peivi lii gregoriaanlâš kalender mield ive 337. peivi (kárgámive 338. peivi). Ive loopân láá 28 peivid. 
Juovlâmáánu 4.. Juovlâmáánu 4. peivi lii gregoriaanlâš kalender mield ive 338. peivi (kárgámive 339. peivi). Ive loopân láá 27 peivid. 
Juovlâmáánu 5.. Juovlâmáánu 5. peivi lii gregoriaanlâš kalender mield ive 339. peivi (kárgámive 340. peivi). Ive loopân láá 26 peivid. 
Juovlâmáánu 6.. Juovlâmáánu 6. peivi lii gregoriaanlâš kalender mield ive 340. peivi (kárgámive 341. peivi). Ive loopân láá 25 peivid. 
Juovlâmáánu 7.. Juovlâmáánu 7. peivi lii gregoriaanlâš kalender mield ive 341. peivi (kárgámive 342. peivi). Ive loopân láá 24 peivid. 
Juovlâmáánu 9.. Juovlâmáánu 9. peivi lii gregoriaanlâš kalender mield ive 343. peivi (kárgámive 344. peivi). Ive loopân láá 22 peivid. 
Juovlâmáánu 11.. Juovlâmáánu 11. peivi lii gregoriaanlâš kalender mield ive 345. peivi (kárgámive 346. peivi). Ive loopân láá 20 peivid. 
Juovlâmáánu 12.. Juovlâmáánu 12. peivi lii gregoriaanlâš kalender mield ive 346. peivi (kárgámive 347. peivi). Ive loopân láá 19 peivid. 
Juovlâmáánu 14.. Juovlâmáánu 14. peivi lii gregoriaanlâš kalender mield ive 348. peivi (kárgámive 349. peivi). Ive loopân láá 17 peivid. 
Juovlâmáánu 15.. Juovlâmáánu 15. peivi lii gregoriaanlâš kalender mield ive 349. peivi (kárgámive 350. peivi). Ive loopân láá 16 peivid. 
Juovlâmáánu 19.. Juovlâmáánu 19. peivi lii gregoriaanlâš kalender mield ive 353. peivi (kárgámive 354. peivi). Ive loopân láá 12 peivid. 
Juovlâmáánu 20.. Juovlâmáánu 20. peivi lii gregoriaanlâš kalender mield ive 354. peivi (kárgámive 355. peivi). Ive loopân láá 11 peivid. 
Juovlâmáánu 23.. Juovlâmáánu 23. peivi lii gregoriaanlâš kalender mield ive 357. peivi (kárgámive 358. peivi). Ive loopân láá 8 peivid. 
Juovlâmáánu 25.. Juovlâmáánu 25. peivi lii gregoriaanlâš kalender mield ive 359. peivi (kárgámive 360. peivi). Ive loopân láá 6 peeivi. 
Juovlâmáánu 26.. Juovlâmáánu 26. peivi lii gregoriaanlâš kalender mield ive 360. peivi (kárgámive 361. peivi). Ive loopân láá 5 peeivi. 
Juovlâmáánu 27.. Juovlâmáánu 27. peivi lii gregoriaanlâš kalender mield ive 361. peivi (kárgámive 362. peivi). Ive loopân láá 4 peeivi. 
Juovlâmáánu 28.. Juovlâmáánu 28. peivi lii gregoriaanlâš kalender mield ive 362. peivi (kárgámive 363. peivi). Ive loopân láá 3 peeivi. 
Juovlâmáánu 29.. Juovlâmáánu 29. peivi lii gregoriaanlâš kalender mield ive 363. peivi (kárgámive 364. peivi). Ive loopân láá 2 peeivi. 
Juovlâmáánu 30.. Juovlâmáánu 30. peivi lii gregoriaanlâš kalender mield ive 364. peivi (kárgámive 365. peivi). Ive loopân lii 1 peivi. 
Juovlâmáánu 31.. Juovlâmáánu 31. peivi lii gregoriaanlâš kalender mield ive 365. peivi (kárgámive 366. peivi). Tot lii ive majemuš peivi. 
1873. 1873 (MDCCCLXXIII) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1870-lovo niäljád ihe. 
1847. 1847 (MDCCCXLVII) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1840-lovo káávcád ihe. 
1844. 1844 (MDCCCXLIV) lâi kárgámihe, mii gregoriaanlâš kalender mield aalgij vuossaargâ já nuuvâi majebaargâ. Tot lâi 1840-lovo viiđâd ihe. 
1878. 1878 (MDCCCLXXVIII) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1870-lovo oovcád ihe. 
1879. 1879 (MDCCCLXXIX) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1870-lovo majemuš ihe. 
Vuoigâdvuotâ jieijâs kielân. Vuoigâdvuotâ jieijâs kielân lii vuáđuvuoigâdvuotâ, mon vuáđuld puoh ulmuin lii vuoigâdvuotâ kevttiđ, ovdediđ já paijeentoollâđ jieijâs eenikielâ sehe muštâliđ ašijnis já pyehtiđ oovdân jurduidis almolávt jieijâs eenikielân. Motomijn enâmijn kielâlij, kulttuurlij teikkâ etnisij ucceeblovoi vuoigâdvuotâ kevttiđ jieijâs eenikielâ lii viggum raijiđ, ovdâmerkkân ko viggoo suddâluttiđ teikkâ assimilistiđ ucceeblovo eenâblovokulttuurân. OA Ekonomâlijd, sosiaallijd já čuovviittâslijd vuoigâdvuođáid kyeskee aalmugijkoskâsii almossopâmuš artikkâl 15 mield ovtâskâs ulmust lii vuoigâdvuotâ uásálistiđ kulttuurelimân, já sopâmušstaatah láá kenigâsah faallâđ tooimâid, moh láá velttidmettumeh čuovviittâs viijđedmân já oovdedmân. Euroop sosiaallâš vuáđukirje kenigit Euroop rääđi máhđulâšvuođâi mield ovdediđ já älkkeedittiđ siisâvärrejeijee párnái eenikielâmáttááttâs já meid vuástáväldee staatâ kielâ máttááttem siisâvärrejeijeid. Suomâst. Suomâ vuáđulaahâ torvee syemmiláid vuoigâdvuođâ kevttiđ tuámustoovlijn já eres virgeomâháin jieijâs kielâ, suomâ- teikkâ ruotâkielâ. Siämmáánáál tähiduvvojeh suomâ- já ruotâkielâlij aalmugij čuovviittâsliih táárbuh. Ton lasseen Suomâ vuáđulaavâ 17 § 3 moomeent mield sämmilijn algâaalmugijn, romanijn já eres ucceeblovoin lii vuoigâdvuotâ paijeentoollâđ já ovdediđ jieijâs kielâ já kulttuur. Sämmilij já seevvimkielâlij vuoigâdvuođah meid asâttuvvojeh tärhibeht eres laavâin nuuvtko sämikielâ laavâst (1086/2003). Eres laavâst lii meid asâttum, et siisâvärrejeijein lii vuoigâdvuotâ jieijâs kielân já kulttuurân. Käldeeh. "Uási taan siijđost lii jurgâlum orjâlâškielâlâš Wikipediast" 
1869. 1869 (MDCCCLXIX) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1860-lovo majemuš ihe. 
1867. 1867 (MDCCCLXVII) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1860-lovo káávcád ihe. 
Ekonomâlijd, sosiaallijd já čuovviittâslijd vuoigâdvuođáid kyeskee aalmugijkoskâsâš almossopâmuš. Ekonomâlijd, sosiaallijd já čuovviittâslijd vuoigâdvuođáid kyeskee aalmugijkoskâsâš almossopâmuš (uán. ESČ-sopâmuš, meid TSS-sopâmuš) lii aalmugijkoskâsâš sopâmuš, mon Ovtâstum aalmugij tievâsčuákkim lii tuhhiittem juovlâmáánu 16. peeivi 1966 já mii šoodâi vuáimán uđđâivemáánu 3. peeivi 1976. Sopâmuš kenigit sopâmušuásipeelijd ovdediđ ulmui ekonomâlijd, sosiaallijd já čuovviittâslijd vuoigâdvuođáid nuuvtko pargei vuoigâdvuođâid, vuoigâdvuođâ tiervâsvuotân, škovliimân já kuáhtulii eellimtáásán. Syeinimáánu 2020 räi sopâmuš láá vuáláčäällim já tuhhiittâm 171 sopâmušstaattâd. Amerik ovtâstumstaatah, Komoreh, Kuuba já Palau iä lah tuhhiittâm sopâmuš, pic láá tuše vuáláčáállám tom.. Ton lasseen láá 20 staattâd, moh iä lah vuáláčáállám iäge tuhhiittâm sopâmuš. ESČ-sopâmuš Suomâst. Suomâ tuhhiittij sopâmuš ive 1976 já valjimiävtulii pevdikirje ohtâgâsväidimijn ive 2014. Siämmáá ive 2014 ESČ-komitea avžuuttij Suomâ adeliđ resursijd sämikielâi kielâiäláskitmân. Ton lasseen komitea avžuuttij Suomâ huáputtiđ ILO 169 -sopâmuš ratifisistemproosees. Käldeeh. "Uási taan siijđost lii jurgâlum orjâlâškielâlâš Wikipediast" 
Parikkala. Parikkala lii kieldâ Suomâst, Maadâ-Kärjil eennâmkoddeest. Parikkalast ääsih 4 669 olmožid, já ton vijdodâh lii 760,71 km², mast 168,70 km² lii čääci. Parikkala naaburkieldah láá Kitee, Rautjärvi, Ruokolahti já Savonlinna. Siijdah. Akonpohja, Honkakylä, Intsilä, Joukio, Järvenpää, Kangaskylä, Kaukola, Kesusmaa, Kinnarniemi, Kirjavala, Koitsanlahti, Kummunkylä, Lamminkylä, Maironiemi, Melkoniemi, Mikkolanniemi, Mäntylahti (Mentalahti) – ađai Särkisalmi, Niukkala, Oravaniemi, Poutala, Rantakylä, Rasvaniemi, Rautalahti, Saarenkylä, Savikumpu, Tarnala, Tiviä, Tyrjä já Uukuniemi. Käldeeh. Parikkala 
Ruokolahti. Ruokolahti () lii kieldâ Suomâst, Maadâ-Kärjil eennâmkoddeest. Ruokolahtist ääsih 4 963 olmožid, já ton vijdodâh lii 1 219,85 km², mast 277,58 km² lii čääci. Ruokolahti naaburkieldah láá Imatra, Lappeenranta, Parikkala, Puumala, Rautjärvi, Savonlinna, Sulkava já Taipalsaari. Siijdah. Aisaniemi, Anteroisenmäki, Eräjärvi, Haikola, Haloniemi, Hauklappi, Heinärikkilä, Huhtanen, Hyrkäs, Hännilä, Härskiänsaari, Hölmölä, Hörkkölä, Ilmajärvi, Immala, Inkilänmäki, Junnikkala, Jurvala, Jälkölä, Kaiturinpää, Kalholampi, Kaljula, Kalpiala, Karhula, Kattelus, Kekäleenmäki, Kemppilä, Kesselilä, Kietävälä, Kiurula, Kopsala, Korjola, Kotaniemi, Kouvola, Kuokkalampi, Kuopiola, Kurjala, Kurrola, Käkölä, Kärinkäniemi, Käyhkää, Laamala, Lassila, Lempiälä, Matikkala, Mattarila, Mustakulkkula, Mäkelä, Mälkiälä, Mättölä, Narsakkala, Niuvanmaa, Pohja-Lankila, Poitsilanmaa, Puntala, Puttola, Pönniälä, Rahikkala, Rahkola, Rasila, Rautiala, Rautionmaa, Rehula, Reinikkala, Revonniemi, Ronkolanmäki, Sarajärvi, Savilahti, Siisiälä, Siitola, Soinila, Suikkala, Sutela, Suurpää, Syyspohja, Tarkkola, Terävälä, Tetriniemi, Toiviala, Torsansalo, Torsantaka, Tuomala, Utula, Vaittila, Valtola, Vehviälä, Vertalansalmi, Virmutjoki, Vuoksenniska já Vuosalmi. Käldeeh. Ruokolahti 
Taipalsaari. Taipalsaari lii kieldâ Suomâst, Maadâ-Kärjil eennâmkoddeest. Taipalsaarist ääsih 4 642 olmožid, já ton vijdodâh lii 761,94 km², mast 417,10 km² lii čääci. Taipalsaari naaburkieldah láá Lappeenranta, Lemi, Puumala, Ruokolahti já Savitaipale. Siijdah. Ahokkala, Ampujala, Haikkaanlahti, Haikola, Halila, Heikkola, Herttuala, Illukansaari, Jauhiala, Kannus, Karhula, Karhunpää, Kattelussaari, Ketvele, Kilkinsaari, Kilpiänsaari, Kirvesniemi, Konstu, Kuhala, Kuikkala, Kurenlahti, Kurenniemi, Kurhila, Kutila, Kyläniemi, Laukniemi, Lehtola, Levänen, Liukkola, Merenlahti, Muukkola, Märkälä, Nieminen, Olkkola, Paakkola, Paarmala, Pakkala, Peltoi, Pönniälä, Rehula, Reinikkala, Saikkola, Saimaanharju, Solkeinkylä, Taipalsaari markkân, Telkkälä, Vainikkala, Viskarila já Vitsai. Käldeeh. Taipalsaari 
1635. 1635 (MDCXXXV) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1630-lovo kuuđâd ihe. 
1868. 1868 (MDCCCLXVIII) lâi kárgámihe, mii gregoriaanlâš kalender mield aalgij vuossaargâ já nuuvâi tuorâstuv. Tot lâi 1860-lovo oovcád ihe. 
1571. 1571 (MDLXXI) lâi normaalihe, mii aalgij já nuuvâi juliaanlâš kalender mield vuossaargâ. Tot lâi 1570-lovo nubbe ihe. 
1864. 1864 (MDCCCLXIV) lâi kárgámihe, mii gregoriaanlâš kalender mield aalgij vástuppeeivi já nuuvâi lávurduv. Tot lâi 1860-lovo viidâđ ihe. 
1860. 1860 (MDCCCLX) lâi kárgámihe, mii gregoriaanlâš kalender mield aalgij pasepeeivi já nuuvâi vuossaargâ. Tot lâi 1860-lovo vuossâmuš ihe. 
1866. 1866 (MDCCCLXVI) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1860-lovo čiččâd ihe. 
1863. 1863 (MDCCCLXIII) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1860-lovo niäljád ihe. 
1862. 1862 (MDCCCLXII) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1860-lovo kuálmád ihe. 
1861. 1861 (MDCCCLXI) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1860-lovo nubbe ihe. 
1442. 1442 (MCDXLII) lâi normaalihe, mii aalgij já nuuvâi juliaanlâš kalender mield vuossaargâ. Tot lâi 1440-lovo kuálmád ihe. 
Riehtitääsi. Riehtitääsi (, teikkâ "instanssi",) uáivild tuámustoovli sajattuv riehtitääsihierarkiast. Táválávt äšši piäijoo joton tuámustoovlist, mii lii vyelemuu ađai vuossâmuu riehtitääsist. Tuámustoovli adelâm čuávdus maŋa puáhtá uuccâđ áášán nubástus čuávuváá riehtitääsist. Tuámustoovlih Suomâst. Suomâst tuámustoovlih juáháseh almolijd tuámustovlijd, haldâttâhtuámustovlijd já sierânâstuámustovlijd. Täin lii jieijâs riehtitääsioornig. Almolâš tuámustoovlih. Almolijn tuámustovlijn kieđâvušeh rijdo- já rikosaašijd sehe eres ucâmušaašijd. 
1621. 1621 (MDCXXI) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1620-lovo nubbe ihe. 
Naantal. Naantal (,) lii kaavpug Suomâst, Varsinais-Suomâ eennâmkoddeest. Naantalist ääsih 19 409 olmožid, já ton vijdodâh lii 688,01 km², mast 375,56 km² lii čääci. Naantal naaburkieldah láá Parainen, Masku, Raisio, Taivassalo já Turku. Naantalist lii täsivääldi president kesipäikki "Kultaranta". Käldeeh. Naantal Naantal 
1834. 1834 (MDCCCXXXIV) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1830-ihelove viiđâd ihe. 
1745. 1745 (MDCCXLV) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1740-lovo kuuđâd ihe. 
1752. 1752 (MDCCLII) lâi kárgámihe, mii gregoriaanlâš kalender mield aalgij lávurduv já nuuvâi pasepeeivi. Tot lâi 1750-lovo kuálmád ihe. 
Salome Zurabišvili. Salome Zurabišvili (; š. njuhčâmáánu 18. peeivi 1952, Pariisi, Ranska) lii georgialâš politijkkár já Georgia 5. president. Sun riemâi tooimân ive 2018. Zurabišvili Zurabišvili 
Manana Šalikašvili. Manana Šalikašvili (; š. syeinimáánu 5. peeivi 1959, Tsilkani, Georgia SST, Sovjetlitto) lii georgialâš kirječällee. Šalikašvili Šalikašvili 
Giorgi Margvelašvili. Giorgi Margvelašvili (; š. čohčâmáánu 4. peeivi 1969, Tbilisi, Georgia SST, Sovjetlitto) lii georgialâš akateemikko, politijkkár já Georgia 4. president iivij 2013–2018. Margvelašvili Margvelašvili Margvelašvili 
Mikheil Saakašvili. Mikheil Saakašvili (; š. juovlâmáánu 21. peeivi 1967, Tbilisi, Georgia SST, Sovjetlitto) lii georgialâš äššivyeijee, politijkkár já Georgia 3. president iivij 2004–2007 já 2008–2013. Saakašvili Saakašvili Saakašvili Saakašvili Saakašvili 
Eduard Ševardnadze. Eduard Ševardnadze (;) lâi georgialâš politijkkár já Georgia 2. president iivij 1995–2003. Ševardnadze Ševardnadze Ševardnadze 
Zviad Gamsakhurdia. Zviad Gamsakhurdia (;) lâi georgialâš tiettee, kirječällee já Georgia täsivääldi 1. president iivij 1991–1992. Gamsakhurdia Gamsakhurdia Gamsakhurdia Gamsakhurdia 
Joe Biden. Joe Biden (š. skammâmáánu 20. peeivi 1942, Scranton, Pennsylvania, Ovtâstumstaatah) lii ovtâstumstaatâlâš politijkkár. Sun lii Ovtâstumstaatâi 46. president (2021–). Biden Biden 
Donald Trump. Donald Trump (š. kesimáánu 14. peeivi 1946, New York, New York, Ovtâstumstaatah) lii ovtâstumstaatâlâš finnodâholmooš já politijkkár. Sun lâi Ovtâstumstaatâi 45. president oovtâ paje verd iivij 2017–2021 koskâsii ääigi. Trump Trump 
Ilham Alijev. Ilham Alijev (; š. juovlâmáánu 24. peeivi 1961, Baku, Azerbaidžan SST, Sovjetlitto) lii azerbaidžanlâš politijkkár já Azerbaidžan täsivääldi 4. president. Sun riemâi tooimân ive 2003. Alijev Alijev 
Haidar Alijev. Haidar Alijev (já;) lâi azerbaidžanlâš politijkkár já Azerbaidžan täsivääldi 3. president iivij 1993–2003. Alijev Alijev Alijev 
Abulfaz Elchibey. Abulfaz Elchibey (;) lâi azerbaidžanlâš politijkkár já Azerbaidžan täsivääldi 2. president iivij 1992–1993. Elchibey Elchibey Elchibey 
Tbilisi. Tbilisi () lii Georgia uáivikaavpug já stuárráámus kaavpug. 
Armen Sarkissian. Armen Sarkissian (; š. kesimáánu 23. peeivi 1953, Jerevan, Armenia SST, Sovjetlitto) lii armenialâš politijkkár já Armenia täsivääldi 4. president. Sun riemâi tooimân ive 2018. Sarkissian Sarkissian 
Robert Kotšarjan. Robert Kotšarjan (; š. porgemáánu 31. peeivi 1954, Stepanakert, Azerbaidžan SST, Sovjetlitto) lii armenialâš politijkkár já Armenia täsivääldi 2. president iivij 1998–2008. Kotšarjan Kotšarjan 
Levon Ter-Petrosjan. Levon Ter-Petrosjan (já; š. uđđâivemáánu 9. peeivi 1945, Aleppo, Syyria) lii armenialâš politijkkár já Armenia täsivääldi 1. president iivij 1991–1998. Ter-Petrosjan Ter-Petrosjan 
Serž Sargsjan. Serž Azati Sargsjan (; š. kesimáánu 30. peeivi 1954, Stepanakert, Azerbaidžan SST, Sovjetlitto) lii armenialâš politijkkár já Armenia täsivääldi 3. president iivij 2008–2018. Sargsjan Sargsjan 
Georgia president. Georgia president ("Sakartvelos prezidenti") lii Georgia staatâhovdâ, kiäm ive 2024 rääjist Georgia valjimčuákkim väljee kuuđâ ive kooskâi. Historjá. Iivij 1991–2018 president lâi aalmug väljee njuolgâ valjâiguin viiđâ ive kooskâi, mut ive 2018 asâttum Georgia vuáđulaavâ tiet ive 2024 rääjist Georgia valjimčuákkim väljee president já paje pištá kuttâ ive viiđâ saajeest. Viiđâ ive paje lâi lamaš kiävtust aalgâst rääjist, eereeb iivij 2004–2008, kuás paje piištij tuše nelji ive. Käldeeh. "Uási taan siijđost lii jurgâlum eŋgâlâskielâlâš Wikipediast" * President 
Mia Khalifa. Mia Khalifa (; š. kuovâmáánu 10. peeivi 1993, Beirut, Libanon) lii ovtâstumstaatâlâš oovdiš pornočaittâleijee. Khalifa Khalifa 
Talant Mamytov. Talant Turdumamatovich Mamytov (já; š. njuhčâmáánu 14. peeivi 1976) lii kirgisialâš politijkkár, kiäst šoodâi Kirgisia v.t. president ive 2020. Mamytov Mamytov 
Nino Burdžanadze. Nino Burdžanadze (; š. syeinimáánu 16. peeivi 1964, Kutaisi, Georgia SST, Sovjetlitto) lii georgialâš äššivyeijee, politijkkár, Georgia parlament sahâolmooš iivij 2001–2008 já Georgia vt. president iivij 2003–2004 já 2007–2008. Burdžanadze Burdžanadze Burdžanadze Burdžanadze 
Säämi liputtempeivi. Säämi liputtempeivi teikkâ Säämi lippupeivi lii peivi, kuás säämi lippu kiässoo stáágun. Ivveest láá tääl 12 liputtempeivid. Historjá. Sämmilij 15. konferensist ive 1993 Helsigist meriduvvojii 8 peivid säämi liputtempeivin: Säämi aalmugpeivi, máárjápeivi, jonsahpeivi, Säämi liipu tuhhiittempeivi, Sämirääđi vuáđudempeivi, Taažâ Sämitige vuáđudempeivi, Suomâ Säämi Parlament vuáđudempeivi já Isak Saba šoddâmpeivi. Ive 1996 3 uđđâ peeivi lasettuvvojii: Ovtâstum aalmugij aalmugijkoskâsâš algâaalmugij peivi, Suomâ Sämitige vuáđudempeivi já Ruotâ Sämitige vuáđudempeivi. Suomâ já Ruotâ sämitigeh lasettuvvojii esken talle ko taah vuáđuduvvii sämmilij 15. konferens maŋa. Uđđâsumos liputtempeivi lii skammâmáánu 29. peivi, mii lii Elsa Laula Renberg šoddâmpeivi. Taam iävtuttij Säämi nissoonfoorum jo ive 2000, mut esken ive 2017 sämmilij 21. konferensist Tråantist taat meridui virgálâš liputtempeivin. 
1877. 1877 (MDCCCLXXVII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1870-lovo káávcád ihe. 
Sadyr Japarov. Sadyr Nurgozhoevich Japarov (; š. juovlâmáánu 6. peeivi 1968, Keng-Suu, Tüp, Kirgisia) lii kirgisialâš politijkkár, kote tooimâi Kirgisia uáiviministerin já v.t. presidentin oovtâ mánuppaje ääigi čohčuv 2020. Japarov Japarov Japarov 
Giorgi Gakharia. Giorgi Gakharia (; š. njuhčâmáánu 19. peeivi 1975, Tbilisi, Georgia SST, Sovjetlitto) lii georgialâš politijkkár, kiäst šoodâi Georgia 14. uáiviminister ive 2019. Gakharia Gakharia 
Apollo 17. Apollo 17 lâi majemuš mánudâškirdemmätki ameriklii Apollo-ohjelmist. Ton komendeijen tooimâi astronaut Eugene Cernan, kote lii kiddâ tai peeivij räi lamaš "Majemuš almai Mánudáást". Mánudâšmooduul kirden tooimâi geolog Harrison Schmitt. Suoi kirdijn Mánudáá asan Challenger-mánudâšmoduláin já tuđhâdáin Mánudáá ase. Kirdemmooduul kirden tooimâi Ron Evans. Siäivumsaijeen Mánudáást väljejui Taurus Littrow -leehi, mast arvâlui, et tobbeen liččii tullâpiärásiih keeđgih. Apollo 17 lâi áinoo Apollo-ohjelm kirdemmätki, kuás pääččim tábáhtui iho. Tot tábáhtui juovlâmáánu 7. peeivi 1972. Maccâm Enâmân tábáhtui juovlâmáánu 19. peeivi 1972. 
Lemi. Lemi lii kieldâ Suomâst, Maadâ-Kärjil eennâmkoddeest. Lemist ääsih 2 958 olmožid, já ton vijdodâh lii 262,48 km², mast 44,58 km² lii čääci. Lemi naaburkieldah láá Lappeenranta, Luumäki, Savitaipale já Taipalsaari. Siijdah. Ahtiala, Hakulila, Heikkilä, Huttula, Hyvärilä, Iitiä, Juuresaho (oovdiš Remunen), Juvola, Kaamanniemi, Kuukanniemi, Kapiala, Keskisenpää, Korpela, Kurkela, Kärmeniemi, Laakkola, Laksiainen, Lavola, Merenlahti, Metsola, Mikkola, Mikonharju (kuuluu Iitiän kylään), Muukka, Nisola, Nuppola, Olkkonen, Parkkola, Pöllölä, Ruohiala, Ruomi, Sairala, Sorvarila, Suomalainen, Suoniala, Suontakainen, Sutela, Taipale, Tevaniemi, Torvenniemi, Tuomelanpelto (kulá uásild Iitiän), Turku, Uiminniemi, Urola, Vainikkala, Välikangas já Värtölä. Käldeeh. Lemi 
Luumäki. Luumäki lii kieldâ Suomâst, Maadâ-Kärjil eennâmkoddeest. Luumäkist ääsih 4 568 olmožid, já ton vijdodâh lii 859,84 km², mast 109,78 km² lii čääci. Luumäki naaburkieldah láá Hamina, Kouvola, Lappeenranta, Lemi, Miehikkälä já Savitaipale. Siijdah. Anjala, Antikkala, Askola, Ellola (Ellonen), Haimila, Heikkilä, Heimala, Hermunen, Hietamies, Himottula (Taina), Hirvikallio, Huomola, Huopainen, Husula, Hyyrylä, Iihola, Inkilä, Junttola, Jurvala, Juurikkala (Juurikas), Kaitjärvi, Kannuskoski, Kelvelä, Keskinen, Kiurula, Kiviniemi, Kokkola, Kolppola, Kontula, Koskela, Kähölä, Laapas, Lakkala (Lakka), Laukkala (Laukas), Lensula, Luotola, Marttila (Taavetti), Mentula, Metsola, Multiala, Munne (Munteenkylä), Niemi, Nokkala, Nuppola, Nurmiainen, Näppi, Okkola, Orkola, Parola, Pitkäpää, Pukkila (Pukki), Pätärilä, Rantala, Saareks, Saarits, Saksala, Salmi, Sarkalahti, Sarvilahti, Siiropää, Sirkjärvi, Suoanttila, Suoknuuti, Suonpohja, Sydänmaanlakka, Taina, Tapavainola, Taukaniemi, Toikkala, Uro, Vainonen, Venäläinen já Viuhkola. Käldeeh. Luumäki 
1870. 1870 (MDCCCLXX) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1870-lovo vuossâmuš ihe. 
1871. 1871 (MDCCCLXXI) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1870-lovo nubbe ihe. 
1201. 1201 (MCCI) lâi normaalihe, mii aalgij já nuuvâi juliaanlâš kalender mield vuossaargâ. Tot lâi 1200-ihelove nubbe ihe. 
Säämi lippu. Säämi lippu teikkâ Sämilippu lii puoh sämmilij ohtâsâš lippu. Liipu riegis kovvee piäiváá já mánudáá. Ruopsis uási kovvee piäiváá já čuovjis uási mánudáá. Liipu kevttim. Lippu kiässoo stáágun 12 säämi liputtempeeivi. Säämi liipu puáhtá kevttiđ epivirgálávt meid jieškoteuvlágánijn juhletilálâšvuođâin siämmáánáál ko eres-uv aalmuglâšliipuid. Vuossâmuš säämi lippu. Vuossâmuš lippuiävtuttâs säämi liipust hammij sämitaaidâr Synnøve Persen ive 1977. Lippu kevttui vuossâmuu keerdi Áltá vyestilistmist. Nubbe säämi lippu. Sämirääđi almmuhii säämi liipust hábmengilvvu, mon vuittii sämitaaidâr Astrid Båhl. Lippu tuhhiittui sämmilij 13. konferensist Årest, Ruotâst porgemáánu 15. peeivi 1986. Siämmáá konferensist tuhhiittui meid Säämi suuvâ laavlâ sämmilij aalmuglâšlaavlân. 
Savitaipale. Savitaipale lii kieldâ Suomâst, Maadâ-Kärjil eennâmkoddeest. Savitaipalest ääsih 3 326 olmožid, já ton vijdodâh lii 690,56 km², mast 151,38 km² lii čääci. Savitaipale naaburkieldah láá Kouvola, Lemi, Luumäki, Mikkeli, Mäntyharju, Puumala já Taipalsaari. Siijdah. Havola, Heituinlahti, Hyrkkälä, Jokeinmaa, Kaihtula, Karhula, Kaskeinkylä, Kaulio (Kauliala), Kokkola, Korhola, Korpela, Koskeinkylä, Kuivanen, Kunttula, Kurhila (Järviä), Kylliälä, Kärpänen, Laari, Laksiainen, Lamminpää, Lavikanlahti, Luotola, Luotolahti, Lyytikkälä, Marttila, Monola, Niinimäki, Partakoski, Paukkula (Paukkunen), Peltoinlahti, Pettilä, Purtoismäki, Pöntylä, Rahikkala, Rantala, Ratasalo, Savitaipale, Solkeinkylä, Susivuori, Säänjärvi, Tukiala, Uiminniemi, Valkolanmäki, Virmajärvi já Välijoki. Käldeeh. Savitaipale 
1816. 1816 (MDCCCXVI) lâi kárgámihe, mii gregoriaanlâš kalender mield aalgij vuossaargâ já nuuvâi majebaargâ. Tot lâi 1810-lovo čiččâd ihe. 
1812. 1812 (MDCCCXII) lâi kárgámihe, mii gregoriaanlâš kalender mield aalgij koskoho já nuuvâi tuorâstuv. Tot lâi 1810-lovo kuálmád ihe. 
1832. 1832 (MDCCCXXXII) lâi kárgámihe, mii gregoriaanlâš kalender mield aalgij pasepeeivi já nuuvâi vuossaargâ. Tot lâi 1830-lovo kuálmád ihe. 
Rautjärvi. Rautjärvi lii kieldâ Suomâst, Maadâ-Kärjil eennâmkoddeest. Rautjärvist ääsih 3 159 olmožid, já ton vijdodâh lii 401,90 km², mast 50,39 km² lii čääci. Rautjärvi naaburkieldah láá Parikkala já Ruokolahti. Rautjärvi siijdah ive 1939. Haakanala, Hallilanmäki, Hiivaniemi, Hinkkala, Hynnilä, Ilmee, Jurvala, Kalpiala, Kekäleniemi, Kokkola, Kopsala, Korjola, Korpijärvi, Lankila, Latvajärvi, Miettilä, Niskapietilä, Partila, Pirhola, Purnujärvi, Rautjärvi, Siisiälä, Torsansalo, Uimola, Untamo, Viimola já Vähikkälä. Käldeeh. Rautjärvi 
Tšrshavn. Tšrshavn lii kieldâ Färsuolluin. Ton kuávdáš lii Färsuollui uáivikaavpug. Tšrshavn kieldâst ääsih 21 926 olmožid. Ton vijdodâh lii 173 km², já ässeesaahâdvuotâ 121 ässed/km². Tšrshavn kieldâ lii Färsuollui stuárráámus kieldâ sehe ässeelovo já vijđoduv mield. Historjá. Tšrshavn kieldâ vuáđudui ive 1866. Siijdah já kaavpugeh. Argir, Hestur, Hoyvík, Hvítanes, Kaldbak, Kaldbaksbotnur, Kirkjubøur, Koltur, Kollafjørđur, Mjørkadalur, Nšlsoy, Norđradalur, Oyrareingir, Sund, Syđradalur, Tšrshavn já Velbastađur. Käldeeh. Tšrshavn Tšrshavn 
1836. 1836 (MDCCCXXXVI) lâi kárgámihe, mii gregoriaanlâš kalender mield aalgij vástuppeeivi já nuuvâi lávurduv. Tot lâi 1830-lovo čiččâd ihe. 
Verbâ. Verbâ lii sääni, mii muštâl mii tahhoo teikkâ ráhtoo ("ruáttá", "kuáláástvettee"), mii tábáhtuvá ("páštá", "muáttá") teikkâ mii lii ("oro"). Verbâ váátá táválávt subjekt, mii almoot celkkuu tahhee teikkâ váldufáádá. Motomeh veerbah iä kuittâg vaađâ subjekt. Tagareh láá ovdâmerkkân almolii tile almotteijee celkkuuh, nuuvtko šooŋâ kovvejeijee veerbah. 
ELAN-ohjelm. ELAN-tiätuvuárhást tehálumos uási lii taggaar pááru, mii lii tiätuvuárhá pelimuddoost. Tot lii jienâpäddi. Jis lii tárbu, lii meiddei máhđulâš lasettiđ uđđâ taasijd. 
Pieksämäki. Pieksämäki lii kaavpug Suomâst, Maadâ-Savo eennâmkoddeest. Pieksämäkist ääsih 17 475 olmožid, já ton vijdodâh lii 1 836,22 km², mast 267,52 km² lii čääci. Pieksämäki naaburkieldah láá Hankasalmi, Joroinen, Juva, Kangasniemi, Leppävirta, Mikkeli, Rautalampi já Suonenjoki. Historjá. Pieksämäki vuáđudui ive 1930, já tast šoodâi kaavpug ive 1962. Siijdah. Ankele, Haapakoski, Halkokumpu, Heikkolankangas, Hietakylä, Hietamäki, Hällinmäki, Jäppilä, Järvikylä, Kaitainen, Kantala, Karjala, Kontiomäki, Kukkola, Kuvansi, Kylmämäki, Kähkölä, Lamminmäki, Längelmäki, Maavesi, Mataramäki, Montola, Naarajärvi, Narila, Nenonpelto, Neuvola, Nikkarila, Niskamäki, Nokkala, Nykälä, Oittila, Paltamäki, Partaharju, Pitkäsmäki, Pohjoismäki, Pyhitty, Pyhäjärvi, Pöyhölä, Rummukka, Ruuhilampi, Salmenkylä, Sarkaniemi, Siikamäki, Sormula, Suontientaipale, Surnuinmäki, Syvänsi, Tihusniemi, Tikkalanmäki, Toikkala, Tossavalansaari, Utriala, Valkeamäki, Vanaja, Vehmaskylä, Venetmäki, Venettekemäranta, Vilhula, Virtasalmi, Väisälä já Väyrylä. 
1884. 1884 (MDCCCLXXXIV) lâi kárgámihe, mii gregoriaanlâš kalender mield aalgij majebaargâ já nuuvâi koskoho. Tot lâi 1880-lovo viiđâd ihe. 
1888. 1888 (MDCCCLXXXVIII) lâi kárgámihe, mii gregoriaanlâš kalender mield aalgij pasepeeivi já nuuvâi vuossaargâ. Tot lâi 1880-lovo oovcád ihe. 
1880. 1880 (MDCCCLXXX) lâi kárgámihe, mii gregoriaanlâš kalender mield aalgij tuorâstuv já nuuvâi vástuppeeivi. Tot lâi 1880-lovo vuossâmuš ihe. 
1876. 1876 (MDCCCLXXVI) lâi kárgámihe, mii gregoriaanlâš kalender mield aalgij lávurduv já nuuvâi pasepeeivi. Tot lâi 1870-lovo čiččâd ihe. 
1872. 1872 (MDCCCLXXII) lâi kárgámihe, mii gregoriaanlâš kalender mield aalgij vuossaargâ já nuuvâi majebaargâ. Tot lâi 1870-lovo kuálmád ihe. 
1852. 1852 (MDCCCLII) lâi kárgámihe, mii gregoriaanlâš kalender mield aalgij tuorâstuv já nuuvâi vástuppeeivi. Tot lâi 1850-lovo kuálmád ihe. 
1848. 1848 (MDCCCXLVIII) lâi kárgámihe, mii gregoriaanlâš kalender mield aalgij lávurduv já nuuvâi pasepeeivi. Tot lâi 1840-lovo oovcád ihe. 
1854. 1854 (MDCCCLIV) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1850-lovo viiđâd ihe. 
1851. 1851 (MDCCCLI) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1850-lovo nubbe ihe. 
1858. 1858 (MDCCCLVIII) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1850-lovo oovcád ihe. 
1859. 1859 (MDCCCLIX) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1850-lovo majemuš ihe. 
1850. 1850 (MDCCCL) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1850-lovo vuossâmuš ihe. 
1830. 1830 (MDCCCXXX) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1830-lovo vuossâmuš ihe. 
1831. 1831 (MDCCCXXXI) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1830-lovo nubbe ihe. 
1833. 1833 (MDCCCXXXIII) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1830-lovo niäljád ihe. 
1835. 1835 (MDCCCXXXV) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1830-lovo kuuđâd ihe. 
1837. 1837 (MDCCCXXXVII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1830-lovo káávcád ihe. 
1838. 1838 (MDCCCXXXVIII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1830-lovo oovcád ihe. 
1839. 1839 (MDCCCXXXIX) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1830-lovo majemuš ihe. 
1874. 1874 (MDCCCLXXIV) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1870-lovo viiđâd ihe. 
1881. 1881 (MDCCCLXXXI) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1880-lovo nubbe ihe. 
1882. 1882 (MDCCCLXXXII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1880-lovo kuálmád ihe. 
1883. 1883 (MDCCCLXXXIII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1880-lovo niäljád ihe. 
1885. 1885 (MDCCCLXXXV) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1880-lovo kuuđâd ihe. 
1886. 1886 (MDCCCLXXXVI) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1880-lovo čiččâd ihe. 
1887. 1887 (MDCCCLXXXVII) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1880-lovo káávcád ihe. 
1889. 1889 (MDCCCLXXXIX) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1880-lovo majemuš ihe. 
1819. 1819 (MDCCCXIX) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1810-lovo majemuš ihe. 
1811. 1811 (MDCCCXI) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1810-lovo nubbe ihe. 
1841. 1841 (MDCCCXLI) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1840-lovo nubbe ihe. 
Anna Abreu. Anna Abreu (olmâ nommâ Anna Eira Margarida Heiskari, jieijâs suuvâst Mourão de Melo e Abreu; š. kuovâmáánu 7. peeivi 1990, Vantaa, Suomâ) lii portugaallâš-syemmilâš musikkár. Käldeeh. Abreu Abreu‎ Abreu‎ 
1842. 1842 (MDCCCXLII) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1840-lovo kuálmád ihe. 
Mariah Carey. Mariah Carey (š. njuhčâmáánu 27. peeivi 1970, Huntington, New York, Ovtâstumstaatah) lii ovtâstumstaatâlâš musikkár, nuotâsteijee já čaittâleijee. Käldeeh. Carey Carey‎ Carey‎ Carey‎ 
1843. 1843 (MDCCCXLIII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1840-lovo niäljád ihe. 
Netflix. Netflix, Inc. lii ovtâstumstaatâlâš tiilámvideopalvâlus já pyevtittemfinnodâh, mii fáálá elleekuuvijd já televisiorááiđuid. Historjá. Netflix vuáđudui porgemáánu 29. peeivi 1997 Scotts Valleyst, Kaliforniast. Irâttâs algâttij tooimâs DVD-elleekuuvij já -rááiđui postâvuábdoin. Netflix listajui NASDAQ-pöörsin ive 2002. Netflix algâttij 2010-lovvoost jieijâs pyevtittem televisiorááiđui várás, maid tot čäitiškuođij ohtuuvuoigâdvuođáin äššigâssáid. Syeinimáánust 2013 Netflixist poođij vuosmuš Emmy-iävtukkâsvuođâid finnim Internet tiilámvideopalvâlus: Netflix finnij ohtsis 14 iävtukkâsvuottâd, main "House of Cards" -ráiđu finnij oovce. Kanadalii Sandvine ive 2013 raapoort mieldi Netflix västidij 31,6 % Ovtâstumstaatâi puoh nettijotoluvvâst. Ive 2014 tot lâi 35 %, mii lâi suullân 20 % eenâb ko Youtube nettijotoluv meeri. Ive 2015 Netflixist lijjii paijeel 62 miljovn äššigâssâd paijeel 50 staatâst. Tuš oovtâ ive tolebáá keessiv 2014 Netflixist lijjii maailmvijđosávt suullân 48 miljovn tiilájeijed, kiäin 36 miljovn Ovtâstumstaatâin já loopah eres soojijn maailmist. Ive 2020 Netflixist lijjii maailmvijđosávt paijeel 182 miljovn äššigâssâd, kiäin 69 miljovn Ovtâstumstaatâin. Ive 2019 Netflix lohtui Motion Picture elleekovesiärván. Finnodâhtoimâ. Netflix skáppoo elleekuuvijd já televisiorááiđuid pyevtittem- já levâttemfinnoduvâin aaibâš tegu táválâš TV-kanava. Čäittimvuoigâdvuođâid tot skáppoo tiätuááigán, ovdâmerkkân muádi ihán häävild. Ađai Netflix ij tooimâ tegu ovdâmerkkân Spotify, mii máksá vuoigâdvuođâi omâsteijeid ovtâskâs keččâmkeerdijn. Käldeeh. "Taat sijđo lii jurgâlum suomâkielâlâš Wikipediast." 
Iisakki Mattus. Iisakki Mattus lii anarâš kielâmiäštár já kirječällee. Sun šoodâi ive 1937 Čovčjäävrist tave Anarist, kost sun ain áásá. Peerâ. Iisakki Mattus eeči lâi Matti Mattus já eeni nommâ lâi Máárjá. Iisakki lâi nubben nuorâmus pärni. Suu uábih láá Ánná, Siiri já Kaari já viiljâ nommâ vuot lii Matti. Suu pärnivuođâ perrui kullui meid Issá-čeeci. Mattus perrust lâi meid Ailâ-nommâsâš nieidâ, mutâ sun jaamij 12-ihásâžžân. Mattus tááláá perrui kulloo suu Petra-kálgu, já sunnust iä lah párnááh. Eellim já pargo. Mattus pärnivuođâst anarâškielâ lâi suu päikkikielâ, mutâ sun oopâi anarâškielâ lasseen meid tavesämikielâ. Sun oopâi suomâkielâ eskân talle ko moonâi škoovlân. Sun muštá, et škoovlâst ij lamaš lope sárnuđ sämikielâ. Sun lii porgâm anarâškieláin kuhháá ovdâmerkkân viereskielâ máttáátteijen já jurgâleijen, já lii sun meid čáállám jieijâs mainâsijd já kirje. Sun illood ko piäsá sárnuđ sämikielâ puohâiguin, kiäh kielâ mättih. Sun osko, et kii peri jo haalijd-uv oppâđ sämikielâ, puáhtá tom oppâđ. Sunjin anarâškielâ lii vááimuvuálááš, tastko kielâ lii suu pärnivuođâ kielâ já sun lii sárnum tom ubâ eellim. Iisakki lii lamaš Säämi máttááttâskuávdáást kielâmiäštárin anarâškielâ uáppeid já sun lii jieš-uv oppâm uđđâ aašijd kielâmiäštár pargo keežild Mattus iätá, et sun muštá maht maŋgâsij mielâst sämikielâ sárnum lâi hepânittee äšši, mutâ sun ij kuássin hepânušâm tom. Sun kuittâg muštâl, et oroi tego sun ličij lamaš mottoom rikolâš ko moonâi Avelân máttááttiđ anarâškielâ. Mattus lii eelimis ääigi meid mađhâšâm ovdâmerkkân Euroopâst. Mattus tobdá pyereest meid ärbivuáválijd Säämi iäláttâsâid, vuovijd já meid suu päikkikuávlu ulmuid. Pasanen čáálá náguskirjestis, ete Iisakki Mattus lâi ohtâ vuossâmuin anarâškielâ máttáátteijein. Mattus muštá maggaar hommá lâi porgâđ tággáár pioneerpargo, ko talle ij lamaš iše finnimnáál, iäge tiäđustkin oppâmateriaalehkin. Mattus lâi meid Anarâškielâ seervi vuossâmuu stiivrâ jeessân. Mattus finnij Anarâškielâ seervi kulttuurpalhâšume 2012. Servi halijdij palhâšiđ Mattus suu merhâšittee pargoost anarâškielâ oovdân ei. máttáátteijen, jurgâleijen, kielâmiäštárin, kirječällen já oppâmateriaal rähten. (Mattus meid jurgâlij já luuvâi Pelgi Niijlâs määđhih -videorááiđu anarâškielân. Sun jurgâlij meid pegâlmâs Ucc´priinsâš -kirje sämikielân. Ive 2020 aalgâst Mattus muštâlij Yle Sáámán, et sust lii lappum motivaatio čäälliđ anarâškielân. Čielgâ suujâid sun ij muštâl toos, mutâ ohtâ suijâ sáttá leđe tot, ete mainâseh iä almostum tállán já kaartâi kuhháá-uv vyerdiđ ovdil ko toh almostuvvii. Mattus muštâl, et mainâseh sust kale ain láá, jis peri kiinii puáđáččij, paddiiččij já tast maŋa čáláččij taid. Anarâš-lostâ. Iisakki Mattus lii čáállám Anarâškielâ seervi almostittem Anarâš-loostân aaibâs tast rääjist, ko lostâ almostui ive 1988 Sápmelâš-loostâ lahtosin. Suu majemuuh teevstah Anarâš-loostâst almostuvvii ive 2004 loostâ 47. numerist. Ohtsis Anarâš-loostâst láá almostum 46 tekstâd, maid Iisakki lii čáállám, sehe ohtâ Petra Mattus tekstâ, mon sun lii jurgâlâm. Suu jieijâs teevstâin 42 láá almostum suu noomáin já 4 ISMA-nommâmerháin. Lostâčäällim algâaaigijn Iisakki čaalij távjá jyehi loostân eenâb ko oovtâ teevstâ. Ive 1997 maŋa sun ij kuittâg lah innig čáállám siämmáá ennuv loostân, ige tuođâi ive 2004 maŋa maiden. Eellimpäälgis. "Eellimpäälgis" lii Iisakki Mattus čäällim kirje, mii almostui ive 1996. Kirje kovvee eellim Aanaar kuávlust Iisakki Mattus pärnivuođâ ääigi ađai 1940-lovvoost. Kirjeest láá sehe Iisakki muštoid vuáđuduvvee mainâseh já mainâseh tábáhtusâin, maid eres ulmuuh muštâlii Iisakân. Kirje kieđâvuš ennuv teemaid, já fáárust láá meiddei kiärdoo já kuávdášlâš teemah. Ohtâ tágárijn teemain lii evakko Ylivieskan, mii lii kovvejum vijđáht ubâ kirjeest. Evakko lâi merhâšittee tábáhtus Iisakki pärnivuođâst – teikâ joba puoh merhâšitteemus. Nubbe tehálâš teema lii pivdo. Iisakki eeči já čeeci láin čepis pivdeeh. Tälvipargoh-nommâsii mainâsist Iisakki muštâl jieškote-uvlágán tälvipargoin – eromâšávt riävskápiivdost, mii lâi uáli korrâ já kuhes pargo. Riävskápiivdo ääigi Iisakki eeči aasâi lavŋekuáđist meecist joba paijeel kyehti mánuppaje-uv, já saatij leđe, et ton ääigi sun ij iällám ohtiigin pääihist. Eres mainâsijn Iisakki muštâl ovdâmerkkân kuumpij já soorvâi piivdost. Pivdo lâi kustoo stuorrâ uási anarâšâi eellim já tehálâš iäláttâs, já Iisakki iberdij ton merhâšume jo pärnin. Iisakki já Matti-uccâviljâs halijdáin čuuvtij leđe pyereh pivdeeh styeresin. Ko Issá-čeeci jaamij, te Iisakki finnij čeesi kiiváár, mii lâi sunjin rähis tiŋgâ já tehálâš mušto. Kuávdášlâš teema lii meiddei postâalmai. Kirjeest Iisakki kovvee nelji postâalmaa. Ton ääigi postâalmaid onnii sáŋgárin. Postâjođettem lâi uáli korrâ pargo. Postâalmaah juttii pyeráiguin keessiv já ergijguin tälviv, já sij tarbâšii ennuv eergijd. Mätki Kaamâsist Ucjuuhân piištij talle kyehti peeivi, jis sijvo lâi pyeri, já ennuv eenâb, jis lâi hyenes sijvo. Meiddei taan kirjeest postâalmaah láá kovvejum nuuvtko sáŋgáreh. Iisakki muštâl ovdâmerkkân Šreva-nommâsii postâalmast, kote karrieeris ääigi ij feilim ohtiigin. Sun maatij kyeđđiđ poostâ ain olmâ sajan, veikkâ sun ij máttámgin luuhâđ. Sun hárjánij viärdádâllâđ noomâi kukkoduvâid, já toi vuáđuld sun tieđij, mon táálun postâ moonâi. Käldeeh. Mattus Mattus 
1845. 1845 (MDCCCXLV) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1840-lovo kuuđâd ihe. 
1846. 1846 (MDCCCXLVI) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1840-lovo čiččâd ihe. 
1817. 1817 (MDCCCXVII) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1810-lovo káávcád ihe. 
Martti Ahtisaari. Martti Oiva Kalevi Ahtisaari (š. kesimáánu 23. peeivi 1937, Viipuri, Suomâ) lii syemmilâš diplomaat já Suomâ täsivääldi 10. president. Sun riemâi tooimân njuhčâmáánu 1. peeivi 1994. Tuávváš. Ahtisaari šoodâi Viipurist ive 1937. Suu eeči Oiva Ahtisaari (1908–1976) lâi suátivievâ palvâlusâst. Suu eeni lâi Tyyne Ahtisaari (o.s. Karonen, 1903–1967).Vesikansa, Jyrki "Kuka avaisi Lähi-idän solmun?" Iltalehti: Viikonvaihde 27.6./28.6.2009 s. 13 (suomâkielân) Suomâ presidentin. Ahtisaari lâi vuossâmuš president, mii väljejui Suomâ täsivääldi presidentin njuolgâ kyevtimuddosâš aalmugvaljâiguin. Kielâtáiđu. Sun sárnu suomâkielâ, ruotâkielâ, ranskakielâ, eŋgâlâskielâ já saksakielâ. Käldeeh. Ahtisaari Ahtisaari Ahtisaari 
1815. 1815 (MDCCCXV) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1810-lovo kuuđâd ihe. 
Apple. Apple Inc. (tolebáá "Apple Computer") lii stuorrâ ovtâstumstaatâlâš finnodâh, mii vuáváá, oovded já vuábdá elektroniik, ohjelmijd já tiätumašinijd. Ton peeggâlmumos pyevtittâsah láá Mac-tiätureh, iPhone-puhelimeh, iPad-tavlutiätureh, iPod-muusiikčuojânâsah, Apple Watch -fiättutijmeh, Apple TV -mediačuojânâsah, iMovie-videohammimohjelm sehe piergâsij várás ovdedum macOS-, iOS-, watchOS- já tvOS-kevttimvuáháduvah. Historjá. Apple váldukonttur Apple vuáđudii Steve Jobs, Steve Wozniak já Ronald Wayne cuáŋuimáánu 1. peeivi 1976 noomáin "Apple Computer". Irâttâsâst lijjii kuittâg vaigâdvuođah pyevtittiđ Jobs keksim já Wozniak olášuttem tiättur tondiet ko tast ij lamaš tuárvi ennuv uáiviomâdâh. Taan keežild Jobs vuobdij jieijâs Volkswagen-uccâbuusi (1 500 dollarid) já Wozniak jieijâs ohjelmistee lummorekinisteemaašin (250 dollarid), mut tot ij pijssám. Jobs finnij ohtâvuođâ “eŋgâlinvestisten” tubdum Mike Markkulan, kii puovtij projektân fáárun meid riskâväldee Arthur Rock. Puáđusin lâi tot, ete Apple finnij 250 000 dollar investistem. Apple Computer noomâ keksij Steve Jobs, ko sun maacâi oomeenfaarmist. Suu mielâst sääni Apple timedij sääni Computer. Ton lasseen Apple poođij ovdil sääni Atari puustavoornigist. Ive 1977 almostui pegâlmin šoddâm Apple II -mikrotiättur. Maŋeláá ive 1984 Apple almostitij graafâlijn Mac OS -kiävttusopâmuššáin riäidudum ovdánemmielâlii Macintosh-päikkitiättur. Uđđâivemáánu 9. peeivi 2007 tolebáá noomáin "Apple Computer" tubdum irâttâs uánidij háámán "Apple" (). Apple historján láá lohtum maaŋgah merhâšittee noomah. Macintosh tiäturij markkânistmist 1980-lovvoost västidij pegâlmâs teknologiarävvejeijee Guy Kawasaki. Finnoduv pyevtittâsovdánmân lii vaiguttâm aldasâš ohtâvuotâ Carnegie Mellon- já Stanford ollâopâttuvváid. Tast ovdâmerkkân lii OS X -kevttimvuáháduv ovdánem stivrim Avie Tevanian, kii čaalij Mach-kernel 1980-lovvoost Carnegie Mellon -ollâopâttuvâst oovtâst Richard Rashidáin. Porgemáánust 2018 Applest šoodâi maailm vuosmuš ovtâskâs finnodâh, mon markkânárvu lâi paijeel 1 miljard dollarid. Apple uđđâ váldukonttur káátu alne láá piäivášpaneleh (18 MW). Syeinimáánust 2019 Apple almottij, ete áigu uástiđ Intel moodeemfinnodâhtooimâ. Viärukarvem. New York Times lii tutkâm Apple viärumáávsuid já lii selvâttâm täävi, maht tot karva viäruid. Applest láá postâloovákonttureh viäruparadiisijn, já ton toimâttuvah láá ovdâmerkkân Nevadast, kost iä lah ollágin irâttâsviäruh. Ruttâjotolâh stivrejuvvoo Luxemburg peht, mon áánsust Apple šiäštá ennuv viäruid. Pärnipargovyeimi. Amnesty mieldi Apple piergâseh sättih siskeldiđ pärnipargovuoimijn rahtum meetaal. Ive 2016 almostum raportist Amnesty čuávui koobooltmaalmâ pyevtittem epivirgálii kuáivuttuvâst, mast lâi kevttum pärnipargovyemi. Kuáivuttuv jođettii 16 stuorrâ irâttâsâd, moi juávhust lâi meiddei Apple. Käldeeh. "Taat sijđo lii jurgâlum suomâkielâlâš Wikipediast." 
Britney Spears. Britney Spears (š. juovlâmáánu 2. peeivi 1981, McComb, Mississippi, Ovtâstumstaatah) lii ovtâstumstaatâlâš musikkár, tánssájeijee já čaittâleijee. Käldeeh. Spears Spears Spears Spears 
The Walt Disney Company. The Walt Disney Company (mon tobdeh táválávt noomáin Disney) lii ohtâ maailm stuárráámuin media- já makkuuttâsráhtulâšvuotâfinnoduvâin. Viljâtievâš Walt já Roy O. Disney sehe animaattor Ub Iwerks vuáđudii uccâ animaatiostudio roovvâdmáánu 16. peeivi 1923. Onnáá peeivi tot lii ohtâ Hollywood stuárráámuin elleekovefinnoduvâin. Tot oomâst meid ohtnubáloh teemamuorâstâhhâd já maaŋgâid televisioviärmáduvváid ovdâmerkkân American Broadcasting Company (ABC) já kanavaid Disney Channel, Disney XD já Disney Junior. Disney Music Group peht tot leevât muusik maaŋgâi eres skiärrufinnoduvâiguin. Finnoduv uáivielleekovestudio lii Walt Disney Pictures. Finnoduv uáivisaje lii Burbank. Tot lii Kaliforniast, Hollywood naaburist. Finnoduv logost lohá “Walt Disney” ruánzáás pustavijguin. Tot ij lah Walt Disney jieijâs čáállám nommâčaalâ, pic ohtâ anonyym Disney-taaidâr lii stijlâm Disney nommâčalluu ton logon. Finnoduvah. Ive 2006 Disney almottij, ete sij láá uástám Pixar. Disney já Pixar ovtâspargo aalgij sopâmušâst oleskukkosij animaatioelleekuuvij pyevtitmist. Loopâst Disney oostij Pixar 7,4 miljard dollar haadan. Porgemáánust 2009 Disney oostij nube finnoduv, supersáŋgárráiđukuuvijn já -elleekuuvijn tubdum Marvel. Ive 2012 Disney oostij 4,1 miljard dollar mäksee Lucasfilms já almottij, ete sij áiguh pyevtittiđ uđđâ "Star Wars" -elleekuuvijd. Vuosmužžân uđđâ "Star Wars" -elleekuuvijn vuosâehidis finnij juovlâmáánust ive 2015. Juovlâmáánust 2017 Disney soovâi 21st Century Foxáin, ete sij uástih 20th Century Fox. Disney oostij meiddei 20th Century Fox omâstem elleekove- já televisiotooimâid sehe almugijkoskâsâš tooimâid. Käävpi algâalgâlâš árvu lâi 52,4 miljard dollarid ađai suullân 45 miljard eurod. Ton lasseen sopâmušân kuulâi, ete Disney kuittáá Fox veelgijd nuuvt ete käävppi árvun šoodâi ollásávt paijeel 55 miljard eurod. Comcast toovâi kištottee falâduv. Tastmaŋa Disney aledij jieijâš falâduv 71,3 miljard dollarân, mast šoodâi käävpi lopâlâš árvu. Käävpi sesâlistii njuhčâmáánu 20. peeivi 2019. Disney Imagineering lii oovdâstjottee ulmuu muštottee robottij ovdedemist. Disney Imagineering lii porgâm teatterlyevveest čaittâleijee Abraham Lincoln -rooboot, muččâdávt lihâdee lavlui shamaani Navin sehe olmoošláván rooboot mii sajanmaaksij stunttialmaa. Disney+. Skammâmáánu 12. peeivi 2019 Disney algâttij njuolgâkiärdudempalvâlus, mon nommâ lii Disney+. Tot lii Netflix kištottellee. Käldeeh. "Taat sijđo lii jurgâlum suomâkielâlâš Wikipediast." 
Rolex. Rolex lii sveiccilâš kietâtijmemerkkâ já kietâtiijmij valmâšteijee. Rolex SA váldukonttur lii Genevest, mii lii meid finnoduv päikkisaje. Kietâtiijmeh valmâštuvvojeh Sveeicist kuulmâ päikkikoddeest: Biennest Bern kantonist, Chêne-Bourgist Geneve maadânuorttâpeeleest já Plan-les-Ouatesist Geneve maadâviestârpeeleest. Rolex lii toimâm ive 2013 rääjist Australia Grand Prix uáivisponssorin. Historjá. Finnoduv vuáđudij saksalâš Hans Wilsdorf ive 1905 Lontoost noomáin "Wilsdorf já Davis". Finnodâh tooimâi eennâmpyehten já skappui kiällumašinijd sveiccilii Hermann Aeglerist, mut sij vuávájii jiejah skuápuid. Rolex-pyevtittâsmerkkâ registeristii ive 1908. Ive 1919 finnodâh siirdij jieijâs váldukonttur Geneven, tastko Eŋlandist lijjii ollâ pyehtimviäruh. Talle nommân šoodâi "Montres Rolex SA". Wilsdorf vuájudâđâi kietâtijmijd jo algâmuddoost, veikkâ lummotijmeh lijjii vala 1920-lovvoost táváluboh. Käldeeh. "Taat sijđo lii jurgâlum suomâkielâlâš Wikipediast." 
1818. 1818 (MDCCCXVIII) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1810-lovo oovcád ihe. 
1814. 1814 (MDCCCXIV) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1810-lovo viiđâd ihe. 
Kaarina. Kaarina () lii kaavpug Suomâst, Varsinais-Suomâ eennâmkoddeest. Kaarinast ääsih 34 535 olmožid, já ton vijdodâh lii 179,58 km², mast 28,94 km² lii čääci. Kaarina naaburkieldah láá Lieto, Parainen, Paimio, Sauvo já Turku. Käldeeh. Naantal Naantal 
1810. 1810 (MDCCCX) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1810-lovo vuossâmuš ihe. 
Juovlah. Juovlah láá juhleh, moh láá juovlâmáánu loopâst. Juovlah láá puáris já almoliih juhleh pirrâ maailm. Ristâliih viettih juovlâid Jeesus šoddâm mušton. Maaŋgâin enâmijn juovlâstáálu, juovlâskeeŋkah já oovtâstorroom láá juovlâi merhâšittee uásih. Syemmiliih juovlâärbivyevih láá ovdâmerkkân sävni, juovlâkirkko, juovlâpurrâmuš, skeeŋkah, juovlâkuosâ já juovlâmuusik. Juovlâi viettim álgá Suomâst jo juovlâááptu (juovlâmáánu 24. peeivi), mut juovlâmáánu 25. peivi lii kuittâg eidusâš juovlâpeivi. Juovlâi äigimuddo lii toovláš roomâlâš kalender tälvipeeivijorgálduv peivimeeri. Suomâkielâ säänih "joulu" já "juhla" lává ruátáliih teikâ skandinaavisiih lovnâsäänih. Sääni "joulu" puátá algâaalgâst ovdil ristâosko viettum tälvipeeivijorgálduv juhle tovláá germaanlii noomâst. Juovlâin ovtâstuvvojeh ristâlâš juhle, toovláš roomalâš saturnalia -juhle sehe Euroop taveaalmugij eennâmtuáluive loopâ já koskâtäälvi juhle (yule), Suomâst puáris ivemolsomjuhle kekri. Noomâ algâpuáttim. Suomâkielâ sääni "joulu" ij lah aalgâalgâlávt ristâlâš sääni. Tot lii ryevdiáigásâš lovnâsääni tovláin skandinaavisâš kielâin 500–650 lovoin já tot lii vuálgus siämmást ko tárukielâ, tanskakielâ já ruotâkielâ "jul" já eestikielâ "jõulud". Juovlâi toovláš tave-eennâmlâš sääni lâi "jšl", mii lii kiävtust vala Islandist. Motomij kielâtotkei mield tot uáivildij jorgettem teikkâ uđđâsistšoddâm. Algâaalgâst sääni "joulu" lii uáivildâm koskâtäälvi päähinlii juhle, já siämmáš vuáđu lii jo ovdeláá germaanisâš kielâin puáttám säänist "juhla". Onnáá peeivi taat sääni čuujoot kuittâg ristâlâš juuhlán. Eŋgâlâskielâst táválâš juovlâid merhâšeijjee sääni lii "Christmas", mii puátá tovláá eŋgâlâskielâ saanijn "Cristes Maesse" ađai “Kristus-messu”. Sääni kevttii vaarâ vuosmuu keerdi ive 1038. Tom härvinub synonyymin lii kuittâg ain kiävtust meid sääni "yule", mast lii siämmáš algâpuáttim ko suomâ "joulu-säänist". Toin uáivildii algâaalgâst ovdâristâlâš juhle, mon äigimuddo muttuustâlâi mánujođo keežild juovlâmáánu loopâst uđđâivemáánu aalgân. Sääni kiävttoo val motomijn juovláid lohtum ärbivuovijn tego "yule log" (suomâkielân "jouluhalko") teikkâ "yule goat" (suomâkielân "olkipukki"). Saksakielân juovlah láá "Weichnachten", mii meerhâš "pase iijah". Katolilâš kirkko kiävttá juovlâin läättinkielâlii nomâttâs Dies Natalis Domini, mii uáivild Hiärá šoddâmpeeivi. Tast láá puáttám italia sääni "Natale", portugal "Natal" já espanja "Navidad". Meid ranskakielâ juovlâ merhâšeijee säänist "Noël" lii máhđulávt siämmáš algâpuáttim, mutâ lii meid arvâlum, ete tot ličij šoddâm “pyere uđđâs” merhâšeijee säänist "novel". Historjá. Maaŋgah aalmugeh láá tovle viättám jyehi-ihásii juhle tälvipeeivijorgálduv ääigi. Tovlái germaanij tälvijuhle lii tááláá ääigi uápis ton engalâškielâlâš nomâttâssáin "yule". Mánukalender keežild yule äigi saatij muttuustâllâđ juovlâmáánu aalgâst uđđâivemáánu aalgân. Ristâosko levânem keežild yule ovtâstittui ristâlâš juovlâigijn. Tovlááh roomaliih viettii koskâtäälvi Saturnali-juhle juovlâmáánu 17. já 23. koskâsii ääigi. Tälvipeeivijorgáldâhhân juovlâmáánu 25. peivi lâi Sol Invictus ađâi Vyeittimettum piäiváá peivi. Jeesus šoddâmpeivi. Rámáttist Jeesus šoddâmist muštâluvvoo sehe Matteus ete Luukas evangeliumist mutâ kuábáškin evangelium ij muštâl, mon ääigi ivveest tot tábáhtui. Motomij Rámáttist leijee čuujootmij vuáđuld ulmuuh láá kuittâg irâttâm arvâliđ aaigijd. Vuosmužžân Hippolytos Roomalâš äigidij Jeesus šoddâm juovlâmáánu 25. piäiván 200-lovvoost. Sun arvâlij, ete eŋgâl uáináttâs Marian lâi tábáhtum kiđđâpeeivijorgálduv ääigi, mii lâi talle njuhčâmáánu 25. peeivi, já ete Jeesus ličij šoddâm oovce mánuppaijeed ton maŋa. Jo siämmáá ihečyeđe ääigi ovdâmerkkân Tave-Afrik donatoliih vietiškuottii suu šoddâmjuhle eidu tien peeivi. Oovtâkiärdánumos čielgiittâs juovlâ äigimuudon lii tot, ete juovlâmáánu 25. peivi lii roomalii juliaanlâš kalender tälvipeeivijorgálduv algâalgâlâš äigimuddo. Lii meid oovdânpuohtum, ete juhlepeivi ličij pieijum eidu taan äigimuudon tondiet, ete siämmáá peeivi ulmuuh jo viettii vyeittimettum piäiváá (Sol invictus) peeivi. Oovtâ teoria mieldi äšši ličij kuittâg lamâš nubijkulij: ristâliih liččii viättám Jeesus šoddâmjuhle eidu tien peeivi jo ovdilgo kiäisár Aurelianus, máhđulávt vyestireaktion ristâlijd, meridij tien peeivi Vyeitihánnáá piäiváá peivin. Taan äigimuddo lâi máhđulávt meridum ton vuáđuld, ko rabbiinisâš juuvdálâšvuođâst almolávt uskuu, ete stuorrâ profetteh lijjii jáámmám siämmáá peeivi ivveest kuás sij lijjii šoddâm-uv. Jeesus lâi riistânnävlejum juuvdálij pessijái ääigi, juuvdálâš kalender mield nisan-máánu 14. peeivi, mii juliaanlâš kalender mield kuittâg tábáhtui sierâ peeivij sierâ ivij. Sierâlágán rekinistmij mield Jeesus ličij jáámmám jo-uv njuhčâmáánu 25. peeivi teikâ cuáŋuimáánu 6. peeivi, já ton vuáđuld oskoh ete sun ličij šohânâm pase jiegâst siämmáá peeivi ivveest já šoddâm oovce mánuppaijeed maŋeláá, ađâi jo-uv juovlâmáánu 25. peeivi teikâ uđđâivemáánu 6. peeivi. Äigimudo láá kuittâg annaam epioskottetten tondiet ko Ráámmát mield kuávlust lijjii paimâneh kuátumist ko Jeesus šoodâi, mut Judea várádâhkuávlust iä táválâvt toollâm käärji ollágin kuátumist ton ääigi ivveest, ađai tälvinjuáskáduvâi ääigi. Kuittâg Mišnast lii mainâšume, mii addel iberdiđ, ete temppâl uhre-ellen uáivildum saavzâid kuáđuttii kiedist pirrâ ive. Mišnast muštâleh uhresaavzâin kuátumist 30 peivid ovdil pessijái, ađâi kuovâmáánu ääigi, kuás tälvinjuáskáduváh lijjii masa čáccáámuuh. Jis saavzah, main Luukas sárnu, lijjii uhren uáivildum saavzah, te lii aaibâs máhđulâš, ete paimâneh lijjii kiedist paaimândmin taid juovlâmáánu 25. peeivi. Nube tááhust Jeesus šoddâm äigimuddo lii irâttum arvâluđ meid Luukas evangeliumist leijee mainâšume vuáđuld. Ton mield Sakarias, Johannes Kästee eeči, lâi leevilâš pappâ, kii kuulâi Abia uásádâhân, já sun finnij almottâs alge šoddâmist ko sun lâi palvâlusvuárust temppelist. Jis tiäđáččij, ete čođâldittii-uv Abia uásádâhân kullee paapah jieijâs pargoid ain tiätu ääigi ivveest, tast puávtáččij arvâliđ, ete Johannes Kästee ličij šoddâm 9 mánuppaijeed suu palvâlusvuáru maŋa já ko Jeesus šoodâi Luukas mield suullân kuttâ mánuppaje Johannes maŋa, te Jeesus šoddâmân liččii Sakaria almostuumist kuullâm 15 mánuppaijeed. Gregoriaanlâš kalender. 1500-lovvoost paavi Gregorius XIII meridij väldiđ kiävtun pyeredum gregoriaanlâš kalender njuškiimáin roovvâdmáánu 15. peeivist 1582 roovvâdmáánu 25. piäiván. Uđâsmittem valdui vistig kiävtun tuše katolilâš kirhoost, mut maŋeláá tot lii valdum kiävtun eres-uv soojijn. Maaŋgâin ortodoksilijn kirhoin juhlepeeivih meriduvvojeh ain juliaanlâš kalender mield veikkâ kirhoh tuáimih enâmijn, main gregoriaanlâš kalender lii mudoi-uv kiävtust. Iäru lii tááláá ääigi 13 peivid. Taan suujâst ovdâmerkkân Ruošâst juovlah láá uđđâivemáánu 7. peeivi. Suomâ ortodoksilâš kirkko juhlo kuittâg juovlâid juovlâmáánu 25. peeivi. Egypt koptilâš kirkko kiävttá jieijâs koptilâš kalender já juhlo juovlâid ton mield koiak-mánuppaje 29. peeivi, mii västid juovlâmáánu 25. peeivi juliaanlâš kalender mield já uđđâivemáánu 7. peeivi gregoriaanlâš kalender mield. Pasepeeivih. Eidusâš "juovlâpeivi" lii juovlâmáánu 25. peeivi. Ton maŋa puátá juovlâmáánu 26. peivi ađai Tiäppánpeivi (nubbe juovlâpeivi), mii lii pase Stefanos muštopeivi. Taah kuohtuuh láá maaŋgâin Euroop enâmijn virgáliih pasepeeivih. Juovlâmáánu 24. peivi ađai juovlâáptu ij lah virgálávt pasepeivi, mut eromâšávt ton eehid lii keevâtlávt šoddâm juovlâääigi tehálumos juhlepeivin. Juovlah islamist. Veikkâ Jeesus šoddâmpeeivi juhlom kulá-uv tuš ristâooskon, islamosko pasekirjeest ađai Koranist kávnojeh čujottâsah juovláid. Koranist ovdâmerkkân Maryam muštâl Jeesus šoddâmist. Juovlâheervah. Tááláá ääigi juovlâi ivne lii ruopsâd. Meid ruánáá, kolle, vielgâd já silbâ ovtâstittojeh juovláid. Suomâst almoliih juovlâheervah láá ovdâmerkkân kuosâuávsih, juovlâmuorâ, olgâkaaicah, omeneh, kinttâleh, juovlâpevdilijneh, juovlâkukáh, olgotullâtuosâseh, jieŋâliivtah já kieddeeh. Juovlâmuusik. Juovlâi ääigi ulmuuh lávluh teikâ kuldâleh juovlâlavluid. Toi lasseen meiddei J. S. Bach "Juovlâoratorio" já Pjotr Tšaikovski "Pähkincuovkkiitteijee" láá peeggân juovlâmuusik. Juhlom Suomâst. Syemmiláid juovláid lahtojeh valjaas juovlâpurrâmušah, jieš rahtum juovlâheervah, skeeŋkâi jyehim já juovlâsävni. Ärbivuáváliih juovlâheervah láá om. oolgâst rahtum heervah, moh puátih keekrist ađai šaddovuorkkim juhleest. Juovlâkalendereh pottii Suomân nube maailmsuáđi maŋa. Ovdil skeeŋkâi jyehim ulmuuh eelih távjá hävdienâmist cokkiitmin kinttâlijd suhâhavdijd. Tääpi aalgij Suomâst 1900-lovvoost já šoodâi almolâžžân tälvisuáti{tälvisuáđi maŋa sáŋgárhaavdijn já forgâ eres-uv soojij. Ristâliih perruuh pyehtih luuhâđ ovdil purâdem juovlâevangelium. Tast šoodâi almolâžžân 1800-lovo loopâst cuvnâmlihâstâsâi vaikuttâsâst. Juovlâkirkko tooláá juovlâiiđeed kulá protestantlii ärbivuáhán. Kirhoost kuldâleh juovlâevangelium já veisideh Luther saalmâ 21 “Eŋgâl alme”. Tolebáá luterilii kirho jurdâččemvyehi juovlâkirho háárán lâi koorâs: Jis kiinii ij lamaš juovlâkirhoost, te sun finnij ihásávt kiŋgârijn almolijd láittusijd. Juovlâááptu läävejeh meiddei mušteđ jáámmám perruujesânijd já tuálvuđ kinttâl häävdi oolâ. Sávnum ađai juovlâsäävnist eellim lii puáris já ain almolâš tääpi. Juovlâskeŋkâi jyehim aalgij 1800-lovo aalgâst jáválijn perruin. Syemmilii juovlâpiävdán táválávt kullee purrâmušah láá ovdâmerkkân loováh tegu porkkan-, lanttu- já pottáákloováh sehe kyelipurrâmušah tegu kolmâsuovâstum luosâ. Juovlâááptu purrâmuš lii táválávt riisisuohâd. Juovlâi ááigán kuleh meid juovlâtoortuh já pippârkááhuh. Riisi poođij ohra sajan 1800-lovvoost. Käldeeh. "Taat sijđo lii jurgâlum suomâkielâlâš Wikipediast." 
1801. 1801 (MDCCCI) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1800-ihelove nubbe ihe. 
1802. 1802 (MDCCCII) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1800-ihelove kuálmád ihe. 
1803. 1803 (MDCCCIII) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1800-ihelove niäljád ihe. 
1805. 1805 (MDCCCV) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1800-ihelove kuuđâd ihe. 
1806. 1806 (MDCCCVI) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1800-ihelove čiččâd ihe. 
1807. 1807 (MDCCCVII) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1800-ihelove kávcáád ihe. 
Suomâ jiečânâsvuođâpeivi. Suomâ jiečânâsvuođâpeivi lii Suomâ aalmugpeivi, moin ávuduvvoo staatâ jiečânâsvuotâ jyehi ive juovlâmáánu 6. peeivi. Taat lii virgálâš Suomâ liputtempeivi. 
Suomâ liputtempeivi. Suomâ liputtempeivi teikkâ Suomâ lippupeivi lii peivi, kuás Suomâ lippu kiässoo stáágun. Suomâ liputtempeeivih juáhhojeh virgálâš já vuáhádum liputtempeivijd. Ivveest láá tääl 9 virgálâš já 13 vuáhádum liputtempeivid. Virgálâš liputtempeeivijn lii asâttum Suomâ lippuin liiputmist adelum asâttâs (383/1978) 2 §:st. 
Tijdâtälvi. Tijdâtälvi (, já) lii Tove Jansson čäällim muumikirje, mast Muumistáálu morráán kaskoo tälvinaharis. Eres kielah. Jansson čaalij kirje algâaalgâst ruotâkielân, já tot almostui ive 1957. Ive 1958 kirje almostui meid suomâkielân. Ive 2015 almostui Inker Susanna Nutti orjâlâškielâlâš jurgâlus. Ive 2019 almostuvvii Satu Moshnikoff jurgâlem nuorttâlâškielâlâš versio noomáin "Moodrai täʹlvv" já Uccpárnáá Vuoli Ilmar jurgâlem anarâškielâlâš versio noomáin "Tijdâtälvi".. Tijdâtälvi jienâkirjen. Suomâkielâlii jienâkirjeest láá kyehti versio: ive 1958 Helena Lehtimäki luuhâm versio já ive 1989 Tytti Paavolainen luuhâm WSOY-versio. Paavolainen lii luuhâm meid suomâkielâ uđđâsub versioid. Ive 2016 jienâkirje almostui orjâlâškielân; tom luuvâi páádán Raili Pirinen. Jienâkirje ij vala kavnuu anarâškielân ige nuorttâlâškielân. 
1808. 1808 (MDCCCVIII) lâi kárgámihe, mii gregoriaanlâš kalender mield aalgij vástuppeeivi já nuuvâi lávurduv. Tot lâi 1800-ihelove oovcád ihe. 
1804. 1804 (MDCCCIV) lâi kárgámihe, mii gregoriaanlâš kalender mield aalgij pasepeeivi já nuuvâi vuossaargâ. Tot lâi 1800-ihelove viiđâd ihe. 
1800. 1800 (MDCCC) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1700-lovo majemuš ihe já 1800-ihelove vuossâmuš ihe. 
1799. 1799 (MDCCXCIX) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1790-lovo majemuš ihe. 
Simpsoneh. Simpsoneh (já) lii Matt Groening já Gracie Films -finnoduv televisio animaatioráiđu, mii muštâl viiđâ persovn ameriklâš perruu elimist. Rááiđu vuoigâdvuođâid oomâst 20th Century Studios, já rááiđu vuosmuš uási čaittui ive 1989. Ráiđu lii vuáittám Emmy-palhâšume. "Simpsoneh" lii Ovtâstumstaatâi puoh kuhesáigásumos ooroosthánnáá jotkum sárgusráiđu já tilekomedia. Ovtâstumstaatâin rááiđu čáittá Fox-televisiokanava. Keessiv 2020 rááiđust lijjii Ovdâstumstaatâin čáittám jo 31 paijeed. Suomâst rááiđu čäittih Sub já FOX. Tolebáá rááiđu láá meid čáittám Kolmoskanavast já MTV3-kanavast. Rááiđu aneh rävisulmuid-uv uáivildum animaatiorááiđui oovdâstjotten, já ráiđu lii vaiguttâm rävisulmuid uáivildum 1990-lovo tilekomedia šoddâmân. Ráiđu lii juksâm stuorrâ mielâstumvuođâ sehe Amerikâst já pirrâ maailm, já tot lii finnim maaŋgâid TV-pálhâšuumijd. Ive 2007 "Simpsonijn" puovtâdui ubâeehid elleekove "The Simpsons Movie". Almoliih tiäđuh. Rááiđust kovvejeh saatiirlâš vuovijn Simpson perruu Homer, Marge, Bart, Lisa já Maggie eellim. Peerâ feeree kuvâttâllum Springfield kaavpugist. Oosijn láá ennuv čujottâsah ameriklâš popkulttuurân, politiikân já eres äigikyevdilis almonáid sehe ameriklâš ohtsâškode čuolmáid. Huáđđooh. "Simpsonij" uáivihuáđđooh láá Simpson perruu jesâneh. Onnáá peeivi tehálumos roolist lii Homer-eeči, mut rááiđu aalgâst perruu vuosâpärni Bart lâi merhâšittee huáđđoo. Rááiđu markkânistmist vuájudâttii talle enâmustáá Bartân, já kaavpijn lijjii maaŋgâlágáneh Bart-pyevtittâsah tego videospeelah já jienâskiäruh. Vuosmui poojij maŋa rááiđu tiäddučuogâstuv sirdeškuottii meid eres perruujesânáid já sijđohuáđđoid. Simpson-perruu lasseen rááiđust lii stuorrâ juávkku sijđohuáđđoid tego oskoldâhlâš naabur Ned Flanders, aatoomvyeimilágádâs omâsteijee, riges Mr. Burns, Taajâg-klovni, Indiast puáttám aldakäävpi vyebdee Apu sehe stuorrâ juávkku Simpsonij suhâlijd, uáppásijd já párnái škovlâskipárijd. Huáđđooh iä puáráásm iivij já puovtâdâspoojij ääigi. Tábáhtumesaje. Ráiđu tábáhtumesaijeen lii ameriklâš kuvâttâllum Springfield kaavpug. Tábáhtusah vuájudâteh Simpsonij pááikán 742 Evergreen Terracen, Springfield vyeliškoovlân, Moe baarin já Springfield aatoomvyeimilágádâsân. Springfield enâdâhân kullojeh riddokuávlu, čunoiääpi, eennâmkuávlu já ollâ väričuheh. Groening lii jieš muštâlâm, ete kaavpug lii siämmáásullâsâš ko Portland kaavpug, kost sun šoodâi. Kaavpug nommân väljejii Springfield ton almolâšvuođâ keežild. Springfield sajadâh ij lah rááiđust miäruštâllum já mulsâšud juonâ mield. Om. uásist "Povvâstem tyehin" ("Behind the Laughter") lohhee sárnu Simpsonijn “tavekentuckylâš peerân”. Algâanimaatio já tubdâldâhmuusik. "Simpsonij" lekkâmuásist lii fastâ siskáldâs lasseen mulsâšuvvee siskáldâs: liidutavlukuáhtám, saksofonsoolo já sohvákuáhtám. Algâanimaatio álgá Bart liidutavlukuáhtámáin. Kuáhtám lii jyehi uásist ereslágán, já tekstâ lii ain mottoom ráŋgáštâs. Lisa saksofonsoolo ij lah ain siämmáš. Lisa saksofonist láá puáttám ovdâmerkkân Frank Zappa, James Brown já Charlie Parker nuotah. Sohvákuáhtámist Simpsonij peerâ čokkáán soohván, já talle tábáhtuvá miinii komálijd teikâ hitruid. Majemui iivij lekkâmuásist lii šoddâm uánihub, já kove távjá sirdâšuvá njuolgist sohvákuáhtámân ohjelm aalgâst. Lekkâmuási tubdâldâhmuusik lii nuottim Danny Elfman Matt Groening tuoivust. Kulttuurliih čujottâsah. "Simpsoneh" lii tievâ čujottâsâin uárjieennâmlii ohtsâškoodán, popkulttuurân já historján. Iivij ääigi láá lamaš ennuv pegâlmâs ulmui kolliistâlmeh. Oosij juonah láá motomin siämmáálágáneh ko tobdos mainâsij juonah (om. Mark Twain teikâ Edgar Allan Poe mainâseh). Eromâšávt lekkâmuási sohvákuáhtámist láá távjá njuolgâ čujottâsah popkulttuur historján. Saatiir. "Simpsonij" saatiir viggá távjá toos, et puoh huáđđooh láá siämmáá hitruuh. Jo lekkâmuási liidutavlukuáhtámist Bart čäällim celkkust lii motomin ohtsâškoddekriitiik. Aalgâ rääjist ráiđu haastij Ameriklijd ärbivuáválijd perâáárvuid já tom, maggaar lii tuáimee peerâ. Ruossâlâsvuođâ čuávumuššân joba president Bush árvuštâlâi rááiđu perâáárvuid, moos Bart forgâ västidij rááiđust. Perâáárvui satiristmist huolâhánnáá "Simpsonij" áárvuid puáhtá kuittâg anneeđ ärbivuáválâš ameriklâžžân: rááiđust avžuutteh epidiđ haldâttâs já politiik, lyettiđ jieijâs ráđđáávuotân já taištâliđ ovtâskâs ulmui rijjâvuođâi peeleest suárdim já mielâvääldi vuástá. Tuávváš. "Simpsoneh" šoodâi, ko ameriklâš animaatiost lijjii vaigâdvuođah nuuvt televisiost ko elleekoveteatterijn-uv. Televisiost čáittojii tuš párnái várás uáivildum animaatioh, já sárgusohjelmijn meddâlistui puoh, mii loohtij viehâvááldán, ijge tain lamaš ovdebâš pilkkegin. Simpsonij lasseen animaatioi uđđâsist pajanem tohhii jotelubbon elleekove "Who Framed Roger Rabbit" (1988) já eidu ovdil Simpsonij jieijâs rááiđu älgim almostittum Disney miänástusanimaatio "Uccâ merânieidâš" (1989). Šoddâm. "Simpsoneh" finnij aalgâs, ko televisio- já elleekovepyevtitteijee James L. Brooks halijdij pyerediđ suu pyevtittem televisiorááiđu "The Tracey Ulman Show" uánihis animaatiopittáin ovdil máinuspuudâi já toi maŋa. Rááiđu sárgon Brooks halijdij Matt Groening, ko sun lijkkui Groening sárgum "Life in Hell" -ráiđukoován, mii almostui "Los Angeles Reader" -loostâst. Brooks vaaldij ohtâvuođâ Groeningân ive 1985. Ko Groening ij miettâm sirdeđ ráiđukovestis animaation, te sun huutkâi Simpsonij perruu já hammiittâlâi tom varttâtijmeest siämmást ko vuordij, ete pesâččij sárnuđ Brooksáin. Huáđđoid sun nomâttij jiejâs perruus mield peic Bart, mii lii anagram säänist "brat", "čivgâ". Brooks tuhhiittij Groening jurduu, já "Tracey Ulman Show" rahtuuškuođij oovtâst Groening animaatioiguin. Groening jieš västidij animaatioi kietâčälimist, já taid sarguu ohtsis nelji ulmuu Klasky-Csupo animaatiostudiost, Oovtâstumstaatâin. Maaŋgah jienâčaittâleijeeh váldojii "Tracey Ulman Show"st. Huáđđoi fiskis ivne huutkâi vissâ animaatiostudio Gyorgi Peluci. "Simpsoneh" lâi vuosmuu keerdi "Tracey Ulman Show" -rááiđu kuálmád uásist cuáŋuimáánu 19. peeivi 1987. "Pyeri ijjâ" (“Good night”) -nommâsâš Simpsonij uási piištij vuálá kyehti miinuut. "Simpsoneh"-uánihiselleekuuvijd rahtii kuulmâ paje ääigi ohtsis 48. Fáárust lijjii puoh táálááh perruujesâneh já motomeh sijđohuáđđooh. Huáđđoi persovnlâšvuođah iä val lamaš ollásávt otânâššâm: ovdâmerkkân Lisa ij lamaš viijses pic siämmáálágán ko Bart. Huáđđooh lijjii vala ruáttáht sargum já muštottii tááláá haamijd tuše kaidâsávt. Groening vuolgâttij ruávishammiittâsâid animaattoráid nuhtán já noobdij, ete sij käđvih taid. Animaattoreh kuittâg tuše miäldustii Groening sárgusijd. "Simpsonij" pivnohvuotâ šoodâi jotelávt, sii uási kuhoi, já animaatio tääsi puáránij. Rááiđu kuálmád paje maŋa Simpsonij jieijâs rááiđu valmâštâlmeh lijjii jo joođoost, ijge "Simpsoneh" innig oinum "Tracey Ulman Show"st. Jieijâs rááiđu algâ. "Simpsoneh" finnij jieijâs tijmepele prime time -ohjelmsaje nuorâ Fox-kanavast ive 1989. Fox iävtuttij tuše nelji uási, mut Brooks luhostui finniđ sopâmušân kulmânubálov. Siämmást sun finnij čoođâ jieijâs vátámâš tast, ete miärádâsväldi ohjelm siskáldâsâst piso Brooks jieijâs pyevtittemfinnoduvvâst Gracie Filmsist. Návt "Simpsonij" stiijlâ siäilum lâi syeijejum kanava jođetteijei vátámâšâin. Rááiđu uáivipyeivtitteijen Brooks já Groening lasseen poođij Sam Simon. Taat kuulmâs vaiguttij ennuv rááiđu hammiimân ton algâpoojijn. Brooks pargon lijjii rááiđu ovdedem já stivrim, já Groening já Simon västidáin rááiđu pyevtitmist. Rááiđun pálkkááttui stuorrâ juávkku uđđâ kietâčälleid, tego Jon Vitti, John Swartzwelder, Al Jean já Mike Reiss. Rááiđust halijdii rähtiđ realistlii já oskottettee rävisulmui tilekomedia, nubenáál ko voonnâm já pávkkum animaatioh tom ovdil. Tuáváášpovvâstem meridii kyeđđiđ meddâl. Animaatiostudion pálkkááttii Wes Archer já David Silverman išán ennuv ulmuuh, tego Rich Moore já Brad Bird. Ohtsis animaattoreh lijjii Los Angelesist 50. Lopâlâš ivneanimaatio meridii rähtiđ Akom-nommâsii finnoduvvâst Maadâ-Koreast, kost kvaliteet lâi olluv, mut kuástádâsah vyeligááh. Meid jienâčaittâleijeid pálkkááttii lase, ko rááiđu huáđđoomeeri lâi lasanâm. Ko vuosmuu paje vuosmužžân uáivildum uási "Some Enchanted Evening" animistmist lâi hiäjus kvaliteet, te meridii sirdeđ tom paje majemužžân. "Simpsonij" vuosmuu uási "Simpsons Roasting on an Open Fire" čaittii Ovtâstumstaatâin pasepeeivi juovlâmáánu 17. peeivi 1989. Tot finnij tállán movtáskâm vuástáväldim. Rááiđu lâi Ovtâstumstaatâi 28. enâmustáá keččum ráiđu (13,4 miljovn keččed). Tot finnij ive 1990 pyeremuu animaatiorááiđu Emmy já TCA pyeremuu komediarááiđu palhâšume. Rááiđu vuosmuš gloobaal fanisiärvádâh alt.tv.simpsons vuáđudui Usenetân njuhčâmáánust 1990. Suomâ televisiost. Suomâst "Simpsoneh" oinui vuosmuu tove Kolmoskanavast porgemáánu 26. peeivi 1991. Oosij čäittimoornigist sirdâšuvvii aalgâ maŋa Ovtâstumstaatâi čäittimoornigân. Ive 1993 rääjist televisiouđâsmittem ohtâvuođâst rááiđu čäittim sirdâšui MTV3-kanavan. Ive 2010 kiđđâpaajeest "Simpsoneh" sirdâšui ollásávt Sub-kanavan. Uđđâ uásih čáittojeh Suomâst táválávt 0,5–1,5 ive aajijn algâalgâláid USA čäittimaigijd verdiddijn. Sub čáittá "Simpsonij" uđđâ poojijd ohtuuvuoigâdvuođáin Suomâst. Helsingin Sanomat -loostâ mield MTV čäitiškuođij rááiđu ive 1997 já Sub šoddâmivvees 2001. Tai lasseen rááiđu čáittá Suomâst meid Fox. Tááláid čäittimvuoigâdvuođâid tot skappui ive 2017. Rááiđu suomâkielâlâš tekstideijeen lâi paijeel 20 ihheed Sari Luhtanen, kii kaartâi joskâđ čohčuv 2012, ko MTV olgoštitij jiejâs jurgâlemtooimâ já puáris jurgâleijeeh luoppii pargostis protestin. Puoh suomâkielâlijd huáđđoi noomâid (Hassu-klovni, Tikku já Takku, Läski-Tony jna) lii keksim Luhtanen. Pyevtitteijeeh já show runnereh. Matt Groening já James L. Brooks lává lamaš ohjelm njunoš pyevtitteijeeh rááiđu aalgâ rääjist. Teháluboh ko pyevtitteijee oosij rähtimist láá "show runner", västideijee koccee já uáivikietâčällee. Táválávt taah jođetteijeeh pisoh rááiđust fáárust maaŋgâi poojij verd. Motomijn poojijn lii ovtâskâs oosijn lamaš eres "show runner". Ovdâmerkkân 23. paajeest ovdâskulij jyehi paajeest láá lamaš motomeh uásih, main Matt Selman lii nubben "show runnerin" Al Jeanáin. Kietâčaalâ. Uđđâ poojij kietâčäällim álgá 8–10 mánuppaijeed ovdil vuosmuu uási vuosâčáittus. Kietâčälleejuávkku čokkân já keksee vuáđujuonâid paje ossijd. Tastmaŋa čälleeh oovdedškyetih ovtâskâs vuáđujuonâid, moi kukkodâh lii suullân 25 sijđod. Ko hammiittâsah láá tuhhiittum, kietâčälleeh valmâštâleh 50-sijđosijd juonâid. Oleskukkosiih juonah maneh maasâd čälleejuávkun, já čälleeh pyehtih mutteđ, meddâlistiđ teikkâ lasettiđ skalkkâsaavâid teikkâ kuáhtámijd. Valmâš kietâčallust algâalgâlii čällee amnâstâh lii innig 10–75%. Rááiđust láá motomin lamaš kuállejeijee kietâčälleeh. Homer jienâčaittâleijee Dan Castellaneta lii kietâčáállám oovtâst kálguinis Deb Lacustain ohtsis käävci uássid ive 2000 rääjist. Jienâčaittâleijee Harry Shearar kietâčaalij oovtâ uási 28. pajan ive 2016. Rááiđu kuhesáigásâš stivrejeijee David Silverman kietâčaalij oovtâ uási 29. pajan ive 2018, já Bart jienâčaittâleijee Nancy Cartwright kietâčaalij oovtâ uási 30. pajan ive 2019. Muusik. Muusik lasetteh uásán majemužžân. "Simpsonij" muusik rähten lii Alf Clausen. Sun ráhtá muusik Matt Groening tuoivust tiäduttiđ huáđđoi tobdotiilijd ige ruuvdust uáinojeijjee tooimâ tego ärbivuáválijn animaatioin. Clausen stivree nuotâstâspargo lasseen meid suullân 35-persovn stuárusâš orkester. Jienâčaittâleijeeh. Huáđđoo jiennân viggeh ain kevttiđ siämmáá čaittâleijee. Jis tot ij lah koskâpuddâsávt máhđulâš, čaittâleijee jáámá teikâ mudoi tuše vuálgá rááiđust, huáđđoo sättih kyeđđiđ meddâl rááiđust. Uáivičaittâleijei tááhust návt ij lah vala keevvâm, mut ovdâmerkkân Phil Hartman, Doris Grau já Marcia Wallace jäämmim maŋa sii huáđđoid kuođđii meddâl rááiđust. Grau huáđđoo eštuu maacâi rááiđun paijeel love ihheed maŋeláá, já tast lâi uđđâ jienâčaittâleijee. Kuállejeijee tääsnih. "Simpsoneh" lii peessâm Guinness World Records -kiirján. Tot lii animaatioráiđu, mast láá lamaš enâmustáá kuállejeijee tääsnih. Rááiđust láá kollim jieijâs jienáin já huáđđoin iärásij lasseen Tony Blair, Meryl Streep, Aerosmith, Magic Johnson, Paul já Linda McCartney, Britney Spears já Michael Jackson. Käldeeh. "Taat sijđo lii jurgâlum suomâkielâlâš Wikipediast." 
Komovuotâ. Komovuotâ lii Eennâm pirrâ. Komovuođâst láá miljardeh tääsnih, main ohtâ lii Piäiváš. 
1798. 1798 (MDCCXCVIII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1790-lovo oovcád ihe. 
1797. 1797 (MDCCXCVII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1790-lovo káávcád ihe. 
1791. 1791 (MDCCXCI) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1790-lovo nubbe ihe. 
1794. 1794 (MDCCXCIV) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1790-lovo viiđâd ihe. 
Narvik. Narvik (teikâ "Narviika") lii kaavpug Taažâst. Narvikist ääsih 21 845 olmožid, já ton vijdodâh lii 3 432,17 km², mast 236,71 km² lii čääci. 
Hooteel Kollehovi. Hooteel Kollehovi lii hooteel Aanaar markkânist Juvduujuuvâ riddoost. Hotellist láá 45 visted já Aanaar-nommâsâš raavâdviäsu. Ton omâsteijeeh lává Kaisu Nikula já suu viljâ Heikki Nikula, kiäh lává anarâšah. Historjá. Juurdâ, et Lappi puávtáččij leđe mađhâšemkuávlu, šoodâi suullân siämmáá ääigi ko Suomâ šoodâi jiečânâssân. Visio maađhâšmist tuoddârij enâmist raahtij Suomâ Mađhâšemseervi uáivičällee Carl Wolter Stenbäck. Sust lijjii almugijkoskâsiih koskâvuođah já fiäráneh mađhâšeijeid uáivildum palvâlusâin. Ton lasseen sun sáárnui maaŋgâid kielâid já iberdij pyereest viereskulttuurijd. Stenbäck luovâi pargostis uáivičällen ive 1940. Tastmaŋa sun varrij Anarân Paadarjäävri riidon, kost sun viettij suáti-iivijd. Ive 1937. Algâalgâlii hirsâhooteel ađai Aanaar Mađhâšemtuve huksij Juvduujuuvâ riidon Suomâ Mađhâšemservi ive 1937, oovtâ ive ruávinjargâlâš Hooteel Ponnehovi valmâštum maŋa. Saje lâi kale uáli pyeri, Suomâ pyeremuu kuávžurjuuvâ aldasijn. Olgoeennâmliih puzzâvuoggâkuálásteijeeh lijjii jo kavnâm tagarijd Laapi luosâjuuvâid ko Paats- já Tiänujuuvâ, já tääl lâi Juvduujuuvâ vuáru hokâttiđ kuálásteijeealmaid pivdeđ Aanaar pegâlmâs kuávžurijd. Táválávt kuálásteijeeh urruu muádi oho já pivdii puzzâvuoggáin kuávžurijd Juvdust. Hotellist lijjii 13 visted, almolâš tileh, riddosävni já tupe, kost aldasij siijdâi ässeeh ožžuu aassâđ nuuvtá ko sij ellii ášástâlmin Aanaar markkânist. Šiljopirrâduvvâst kavnui meid fijnâ 1930-lovo autoid uáivildum autotalli, mon láin vuávám arkkitehteh Väinö Vähäkallio já Aulis Hämäläinen. 1940-loho. Mađhâšemtupe tooimâi viehâ ennuv jiešráđálávt. Hotellist lijjii pottáákpiäldu já naavit, kost lijjii 6 kuusâ já šaveh. Siijdâst lijjii känipäikki, kost lâi máhđulâš uástiđ känemoonijd, já kävppi, kost hooteel skappui koškepurrâmâšâid. Páiháliih ässeeh puohtii ennuv purrâmâškáálvuid Taažâst, mut hooteel ij finnim pyehtimlove. Keessiv mađhâšeijeid fallii eromâšávt kyelipurrâmušâid tondiet ko ij lamaš máhđulâš siäiluttiđ piärgu. Koškepiärgu lâi áinoo piärgu, mast kesiääigi lâi máhđulâš mälistiđ piärgupurrâmušâid. Tälviv purrâmušlistoost lijjii poccuupiärgupurrâmušah kyelipurrâmušâi lasseen. Reino Nikula šoodâi kuálásteijeeperrui Aanaarjäävri maadâriddoost siijdâ aldasijn já viettij pärnivuođâs tobbeen. Suátiäigi lâi uáli vaigâd meid Mađhâšemtupán. Čohčâmáánust 1944, ko Aanaar markkân ässeeh vuolgii evakkon, tupe vuobdij jieijâs 4 kuusâ sehe 3,5 tuhháát potákkid Saksa suátiviehân. Čohčâmáánust evakkoviehân fallii tuuveest masa 9 000 mälisid. Tuve pieijii kiddâ cuáŋuimáánu 12. peeivi 1944, já tom poldii já tuššâdii ollásávt skammâmáánust. 1956. Uđđâsisthuksim aalgij tállán suáđi loopâ maŋa, mut uđđâ Mađhâšemhooteel valmâštui esken ive 1956, veikkâ tárbu toos ličij lamaš tolebáá-uv. Hooteel čaittâšui tállán liijkás uccen, já tom ferttij vijđediđ. Uđđâ uási valmâštui jo čuávuváá keesi. Kesimađhâšem lâi virkosmum merhâšitteht, ko kiäinu Taažân lâi valmâštum suáđi ääigi. 1960- já 1970-lovoi ääigi lijjii meid UKK išedâššâm staatâkolliistâlmeh Anarân nuuvtko Belgia kunâgâs Baudouin já roonnig Fabiola kolliistâllâm ive 1969 já Vuáládâhenâmij roonnig Juliana kolliistâllâm ive 1974. Hotellân pálkkááttii jyehi ive maaŋgâid kielâlijd “kesinieidâid” palvâliđ almugijkoskâsijd kuosijd. Ko bussi poođij, te siijdâ nuorâ almaah lijjii távjá vyerdimin sajattuvâst. Sij halijdii keččâđ, magareh nieidah lävkkejii olgos buusist. Maaŋgah nieidah kavnii kállá já paccii Anarân lopâlávt. Návt keevâi meid nuorâ hooteeljođetteijei Maija Hertzbergân, kii poođij Anarân ive 1966. Jiešalnees sun poođij Fiat-autoin ige bussijn. 1986–1987. "Moonnâm eehid kyesih navdâšii tuve uápis kuásutteijeevuođâst. Sij purrii já juhhii puoh, muu tuuveest vala lâi. Sij lavluu, juoigii já tánssájii, já siämmást rahtii olssis uđđâ muštoid." "Čuávvuváá iiđeed Maija Nikula, kii lâi jođettâm hooteel 20 ihheed, čiärui ko Mađhâšemlito liipu luoštii vuálus." Maija ij kuhháágin murâštâm ärbivuáválii hooteel kiddiimist, peic kiđđuv 1987 sun algâttij uđđâsist irâttâstooimâ Aanaar Kollehovi noomáin. Kiddoduv pyeredii, já toimâ jotkui oppeet. 2000-loho. Ive 2002 Kaisu já Heikki meridáin varriđ Maadâ-Suomâst maasâd Anarân išediđ Maija. Päikkikuávlu enâduvah já luándu, riges sämmilâškulttuur já pyereh kyeličääsih tohhii miärádâs älkken. Maija paasij iäláttâhân ive 2003. Siämmáá ive algii sierâlágáneh ovdedemprojekteh. Puáris kiddoduv pyeredii, já uđđâ kuoškâhooteel lehâstii juovlâmáánu 2007. Tastmaŋa ko Aanaar markkânist šoodâi Suomâ sämikulttuur kuávdás, te hooteel lii finnim mielâkiddiiváid kuosijd tegu Maailm Puásuiaalmugij konferens ive 2001 já jyehi-ivvááš Skammâkoveh-elleekovefestivaal olgoeennâmlijd kuosijd. Puzzâvuoggâkuálástem Juvduujuuvâ Vyelikuoškâst tiptii uđđâsist 1990-lovvoost kuhes puudâ maŋa. Hooteel peesâi návt oppeet palvâliđ puzzâvuoggâkuálásteijeid – aaibâs tegu tooimâ vuossâmui iivij. Tradition Hotel Kollehovi šoodâi ive 2010, já ton ovdánempargoh juátkojeh ubâ ääigi. 
Olmoošvuoigâdvuođâi peivi. Olmoošvuoigâdvuođâi peivi (,,, já) lii juhlepeivi, mii ávuduvvoo jyehi ive juovlâmáánu 10. peeivi, ko talle Ovtâstum aalmugij olmoošvuoigâdvuođâi ubâmaailmlâš julgáštâs tuhhiittui ive 1948. Nobel-ráávhupalhâšume já Ovtâstum aalmugij olmoošvuoigâdvuođâi palhâšume. Siämmáá peeivi juáhhojeh jyehi ive Nobel-ráávhupalhâšume já jyehi viiđâd ive Ovtâstum aalmugij olmoošvuoigâdvuođâi palhâšume. Suomâ 2€ šlantti. Ive 2008 Suomâ Rahapaja almostitij 2€ spesialšlaanti olmoošvuoigâdvuođâi peeivi 60 ihepaje kunnen. Šlaanti nube peln lii muvrâ, mast lii vááimuhámásâš räigi. Keejâ meid. "Taat sijđo lii jurgâlum orjâlâškielâlâš Wikipediast." 
1781. 1781 (MDCCLXXXI) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1780-lovo nubbe ihe. 
Emmanuelle Charpentier. Emmanuelle Marie Charpentier (š. juovlâmáánu 11. peeivi 1968, Juvisy-sur-Orge, Ranska) lii ranskalâš professor, biokemist, árbálâšvuotâtiettee já mikrobiolog. Sun lii Ranska tieđâakatemia já teknologia-akatemia jeessân. Palhâšumeh. Charpentier lii vuáittám maaŋgâid palhâšuumijd, ovdâmerkkân Jaapaan-palhâšume (2017), Kavli-palhâšume (2018) já Wolf-talhâstieđâpalhâšume (2019). Ive 2020 sun vuoitij oovtâst Jennifer Doudnain Nobel-kemiapalhâšume, ko suoi ovdedáin nk. geeneetlijd skerreid ađai CRISPR árbádâhmuttemtekniik. Käldeeh. Charpentier Charpentier Charpentier Charpentier Charpentier Charpentier 
Jaapaan-palhâšume. Jaapaan-palhâšume ("Nihon-kokusai-shō" ađai "Jaapaan almugijkoskâsâš palhâšume") lii tieđâ- já tekniikpalhâšume, mon Jaapaan tieđâ- já teknologiaruttârááju lii juáhám jyehi ive cuáŋuimáánu 1985 rääjist. Palhâšume mieđettuvvoo ulmuid, kiäh láá merhâšitteht išedâm tiettuu já tekniik ovdedem sehe maailm tiervâsvuođâ já pyereestvaijeem ovdedem. Palhâšume stuárudâh lii 50 miljovn jenid. 
Thomas Cech. Thomas Robert Cech (š. juovlâmáánu 8. peeivi 1947, Chicago, Ovtâstumstaatah) lii ovtâstumstaatâlâš biokemist. Ive 1989 sun vuoitij oovtâst Sidney Altmanin Nobel-kemiapalhâšume, ko suoi kavnáin RNA katalyytlijd jiešvuođâid. Käldeeh. Cech Cech Cech 
Sidney Altman. Sidney Altman (š. vyesimáánu 7. peeivi 1939, Montreal, Kanada) lii kanadalâš-ovtâstumstaatâlâš molekyylbiolog. Ive 1989 sun vuoitij oovtâst Thomas Cechin Nobel-kemiapalhâšume, ko suoi kavnáin RNA katalyytlijd jiešvuođâid. Käldeeh. Altman Altman Altman Altman 
Inglourious Basterds. Inglourious Basterds lii ive 2009 puáttám suátielleekove, mon lii čáállám já stivrim ovtâstumstaatâlâš Quentin Tarantino. Juonâ. Nube maailmsuáđi ääigi Naacij haldâšem Ranskaast juávkku ovtâstumstaatâlijd juuvdálijd suáldáttijd sundáttâl koddeđ naacij jođetteijeid. Siämmáš ulme lii meiddei oovtâ teatterhoovdâst. Vuástáväldim. Rotten Tomatoes -sijđo 331 árvustâlmist 89% láá miättáseh. Metacritic-siijđost tot lii finnim 69 čuággád čyeđeest. 
Jennifer Doudna. Jennifer Anne Doudna (š. kuovâmáánu 19. peeivi 1964, Washington, D.C., Ovtâstumstaatah) lii ovtâstumstaatâlâš biokemist. Sun lii tutkâm karrieeris ääigi RNA ráhtus já toimâm. Ive 2020 sun vuoitij oovtâst Emmanuelle Charpentieráin Nobel-kemiapalhâšume, ko suoi ovdedáin nk. geeneetlijd skerreid ađai CRISPR árbádâhmuttemtekniik. Eellim já oppâm. Jennifer Doudna šoodâi kuovâmáánu 19. peeivi 1964 Washington, D.C.:st. Suu eeči lâi Martin Kirk Doudna (1930–1995) já suu enni Dorothy Jane (Williams) Doudna (1931–2018). Ko sun lâi čiččâmihásâš, suu peerâ varrij Hilon Hawaiʻi-suollui. Suu eeči máttááttij ovtâstumstaatâlii kirjálâšvuođâ Hawaiʻi ollâopâttuvâst já suu enni historjá Hawaiʻi Community Collegest. Ive 1985 Doudna valmâštui filosofia kandidaatin Pomona Collegest válduamnâsin biokemia. Tobbeen sun vuolgij Harvard ollâopâttâhân máttááttâllâđ biokemia já molekyylfarmakologia. Harvardist sun nágáttâlâi tuáhtárin ive 1989. Karrieer. Harvardist Doudna vuolgij Colorado ollâopâttâhân, kuus sun lâi peessâm porgâđ Thomas Cech laboratoriost. Doudna náguskirje kietâdâlâi RNA, já Cech lâi vuáittám ive 1989 Nobel-kemiapalhâšume RNA katalyytlij jiešvuođâi kavnâmist. Ive 2002 Doudna já ranskalâš mikrobiolog Emmanuelle Charpentier kavnáin CRISPR-Cas9-tekniik, mon áánsust lii čuuvtij latkišub já oovtâkiärdánub mutteđ DNA ko lâi tolebáá. Charpentier lâi ovdâlist kavnâm Cas9-entsyym, mii oroi iššeedmin "Streptococcus pyogenes" -bakteer tuástuđ virusijd. Palhâšumeh. Doudna lii vuáittám pargostis suulân 20 merhâšittee palhâšummeed. Käldeeh. Doubna Doubna Doubna 
1771. 1771 (MDCCLXXI) lâi normaalihe, mon älgim- já nuuhâmpeivin lâi gregoriaanlâš kalender mield majebargâ. Tot lâi 1770-lovo nubbe ihe. 
1761. 1761 (MDCCLXI) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1760-lovo nubbe ihe. 
1751. 1751 (MDCCLI) lâi normaalihe, mon älgim- já nuuhâmpeivin lâi gregoriaanlâš kalender mield vástuppeivi. Tot lâi 1750-lovo nubbe ihe. 
1741. 1741 (MDCCXLI) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1740-lovo nubbe ihe. 
1731. 1731 (MDCCXXXI) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1730-lovo nubbe ihe. 
1721. 1721 (MDCCXXI) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1720-lovo nubbe ihe. 
1711. 1711 (MDCCXI) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1710-lovo nubbe ihe. 
1701. 1701 (MDCCI) lâi normaalihe, mon älgim- já nuuhâmpeivin lâi gregoriaanlâš kalender mield lávurdâh. Tot lâi 1700-ihelove nubbe ihe. 
RNA. RNA já DNA koskâsiih iäruh RNA ađai ribonukleiinsuvrâ () lii polymeer, mast láá nukleotiideh. RNA-šlaajah. Kulmâ tobdosumos RNA-šlaajâ láá viestâtuálvoo-RNA, sirdee-RNA já ribosomaallâš RNA. Viestâtuálvoo-RNA (mRNA) lii molekyyl, mii puáhtá DNA:st kopijistum geeni tiäđuid sellâváimusist sellâšliijván. Täin tiäđuin pyevtittuvvojeh proteiineh ribosomijn. Sirdee-RNA (tRNA) sirdá aminosuuvrâid ton telakistemsajan, mast proteiinviđjáh ráhtojeh. Seelâ RNA:st suulân 80 % lii ribosomaallâš RNA (rRNA). Tággáár RNA katalysist ribosomist tábáhtuvvee reaktioid. RNA já DNA koskâsiih iäruh. Láá kyehti nääli, maht RNA iärrán DNA:st: DNA deoksriboos saajeest RNA:st lii riboos já tymiin saajeest lii urasiil. Eresnáál ko DNA, RNA lii táválávt oovtsáigusâš. RNA-viruseh. RNA-virus lii virus, mast lii RNA geeneetlâš amnâsin. Taan nukleiinsuvrâ lii táválávt oovtsáigusâš RNA (ssRNA), mut taat puáhtá leđe meid kyevtsáigusâš RNA (dsRNA). Käldeeh. "Uási taan siijđost lii jurgâlum suomâ- já eŋgâlâskielâlâš Wikipediain" 
Red Dead Redemption 2. Red Dead Redemption 2 logo Red Dead Redemption 2 lii Rockstar Games ovdedem nk. toimâmfiäráánspellâ, mii lii Red Dead -spellârááiđu kuálmád uási speelâi "Red Dead Revolver" (2004) já "Red Dead Redemption" (2010) maŋa. Spellâ fáálá máhđulâšvuođâ mulsâšuddâđ vuosmuu já kuálmád persovn uáinui kooskâst. Ton lasseen spellâ siskeeld meid taggaar maŋeláá almostum nettispeelâ, mon pyehtih spellâđ maaŋgah ulmuuh siämmáá ääigi. Tom tobdeh noomáin "Red Dead Online". "Red Dead Redemption 2" almostui Playstation 4:n já Xbox Onen roovvâdmáánu 26. peeivi 2018. Microsoft Windowsân tot almostui skammâmáánu 5. peeivi 2019. "Red Dead Online" -nettispellâ almostui skammâmáánust 2018. Spellâm. Red Dead Redemption 2 lii toimâmfiäráánspellâ, mast lii Rockstar Games ovdebáá speelâ Grand Theft Auto V naalijn máhđulâšvuotâ valjiđ, ete spiällá-uv speelâ vuosmuu vâi kuálmád persovn uáinust. Speelâ maailm lii stuárráb ko Rockstar Games ovdebáin speelâin. Tobbeen láá maaŋgâmuđusiih enâduvah muottiis vaarijn kume čunoiaavijd já lahtâ jeggikuávloid, já toos kulá meid "Red Dead Redemption" kártá Ovtâstumstaatâi piälásâš uási. Uccâ meccikuávlukaavpugij lasseen maailmist lii meid stuorrâ ráhtálâšvuotâlum Saint Denis kaavpug, mii vuáđuduvá tuođâlii maailm New Orleansân. Speelâst joteh enâmustáá hiäppušáin, mut stuárráábij aassâmkuávdái koskâttuvvâi lii máhđulâš jotteeđ ryevdiroođijn. Čääsi alne joteh táválávt suuhâmkárbáin teikkâ lievlâtamppáin. Viärjuvaljiittâs lii siämmáásullâsâš ko spellârááiđu ovdebáá uásist, já tot siskeeld jieškote-uvlágánijd revolverijd, pistovlijd, kivárijd já havlâpissoid. Uđđâ viärjun lii tävgipisso. Ton lasseen kyehti kietâpiso lii máhđulâš kevttiđ siämmáá ääigi. Viärjuid ferttee huolâttiđ, mudoi toi iälšu, teividemtärkkivuotâ já vuáimálâšvuotâ huánáneh. Spellâ spiekâst "Red Dead Redemption"ist nuuvt, ete spellee ij pyevti kyeddiđ räjittemes mere viärjuid fáárust, pic siämmáá ääigi kiävtust pyehtih leđe enâmustáá kyehti kietâassuu já kyehti kiiváármallisâš assuu. Rááiđu ovdebij oosij naalijn tullâtuárust puáhtá ávhástâllâđ Dead-Eye -vuáháduváin, mast äigi hiiđáásm já spellee puáhtá valjiđ tom, maid sun haalijd pääččiđ. Hiđásmem loopâst uáivihuáđđoo pááčá väljejum čuosâttuvâid hirmâd jotelávt. Dead-Eye -tääsi maŋa vuáhádâh čáittá spellei meid vajalij já ellei kriittâlumosijd sisorgaanijd, moi päcimist šadda stuárráámus vaahâg. Speelâ jiešvuođâin láá viggâm realistlâšvuotân. Spellee ferttee paijeentoollâđ huáđđoo iälšu purâmáin já uáđđimáin. Siämmáánáál ko -speelâst-uv, puurrâm vaaigut huáđđoo tiädun, mast lii vaikuttâs huáđđoo háámán já jiešvuođáid. Spellee puáhtá eelliđ vuoptâčyeppest molsomin jieijâs vuoptâstiijlâ, čuoppâmin vuoptâid teikkâ rahhiimin. Huáđđoo vuoptah já siämu šaddeh ääigi mield ijge kuhheeb vuoptâ- teikkâ siämumaali pyevti valjiđ ovdilgo vuoptah teikkâ siämu lii šoddâm tuárvi ennuv. Kolmâ šooŋâst huáđđoo ferttee kárvudâttâđ pyereest; liijkás uccáá kárvudâttâm hittood huáđđoo tiervâsvuotâ čuággái maccâm. Siämmáánáál kume pirrâsist pihtâsijd ferttee kepidiđ. Nubenáál ko spellârááiđu ovdebáá uásist, taan uásist uáivihuáđđoo pasta vuoijâđ, mutâ sun hevvân jis váibá. Miäcástmist kevttum viärju já luođâ teividemsaje vaigutteh toos, mon ennuv ellee näähkist finnee ruuđâ, ko tom vuábdá. Ovdâmerkkân ko spellee miäcást uccâ elleid, te sun kannat kevttiđ tävgipisso teikkâ uccâ kiiváár. Maainâs. VÁRUTTÂS:  Taat čaalâ muštâl detaljijd juonâst. Lii ive 1899. Dutch van der Linde jođettem lahâsuojittáá jengi lii šoddâm patâriđ Blackwater kavpugist muottii vaarijn endurân moonnâm rievvim maŋa já meid jengi saalâs lii pááccám maŋa. Laahâsuojittái äigi lii aldanim tom loppâ nubástuvoo já modernistuvoo maailm joráduvâin te jengi ulmen lii nuurrâđ tuárvi ennuv ruđđâ ete sij pyehtiv toohâđ laahâ velttim já iäláttâh máhđulâžžân. Vaarijn sij karttâv tuárun vorrâvajalij O´Driscol rikolâšjengiguin. Dutch juávkku finniv čielgâsân O´Driscol vuávváámeh rievviđ ráhtulâšvuotâmagnaatti Leviticus Cornwall omâstum tiivrâs lastâ jođetteijjee juná. Rievvim peht Cornwall piästá agent Andrew Milton jođettem Pinkerton occeetoimâttâh kuorrâđ jengi mij juátká rievvim ko Dutch van der Linde loppeed ain ete čuávuváá stuorrâ rievvim lii jengi majemuš ovdil iäláttâhpeeivijd. Agent Milton já Ross olâttává Arthur ko sun lii kuálástmin juuhâ riddoost nelji iháháš Jack Marstonguin. Sij lává finnim tiettiđ junárievvist já faaláin Arthuran máhđulâšvuotâ velttiđ ráŋgáštâs suu rikkosijn jis sun kuoddâl Dutch virgeomâháid. Arthur piso kuittâg oskolâžžân suu jengi jođetteijen. Valentine kavpugist jengi luhostuv čođâldittiđ paŋkki rievvim mut Cornwall jengiguin keevvâm tullâtuáru päggee juávkku sirdâšuđ Lemoyne uásistaatân. Lemoynist sij šoddâv Gray já Braithwait suuvâi rijdoi pirrâsin. Ko sij kulá haaldust leijjee siskáldâssuáti äigilii kollečiähásoojijn Dut van der Linde viigâi hietâlistiđ tilálâšvuođâst. Juonâ čuávumušân Braithwait juávkku kidriäiváv John Marston kandâ Jack. Jengi kuástidává tábáhtus já sij finnejeh tiettiđ ete Jack lii páihálâš rikosjođetteijee Angelo Bronte haaldust. Bronte maaccât Jack mut hokâttâl jengi siämmáást suu keldim kielân. Kuástidem kuškâluu Dutch van der Linde jođoin jengi kidriäváv Bronte já purâttáin suu alligaattorân. Hosea Matthews já toppimijd epivisesân muttum Dutch jođettáin jengi Saint Denis kaavpugân čođâldittiđ paŋkkirievvim. Pinkerton occeetoimâttâh agentih koskâlduttev jengi vuávám. Hosea sehe Lenny Summers finniv tullâtuáru já patârem äigi sij sorme já John Marston tolliittuu. Dutch van der Linde, Arthur Morgan, Bill Williamson, Javier Escuella já Micah Bell luhostuv patâriđ kaavpugist tamppáin, mon mätkisaje lii Kuuba. Tamppâ vuájáduu kuittâg muárráá meerâstormâ kooskân já čääsi vaarân karttâm almaah riddonává lopâlávt Guarma suollun. Guarmast sij surruv páihálii sukkârplantaasij tyyraaneenâmlij omâsteijjei já uárjilâšvuotân páihálâšaalmug koskâsâš suátán. Vâi peessâđ maasâd Ameriikân juávkku ferttee taištâliđ plantaasij omâsteijjei vuástá keevvâm vääldikomettemtuárust. Ko sij maccâv Ameriikân jengi lii vuot čuákist, já Dutch van der Linde haalijd ete sij olášuttev sij majemuš rievvim. Arthur Morgan já Sadie Adler toimâv suu pákkum vuástá vyerdiđ sopâvâš puddâ piäluštiđ John Marston já luhostuv išediđ Marston meddâl faŋgâlist. Hosea Matthews jäämmim peht Dutch raavâadeleijjen lii pajanâm Micah Bell mon manipulistem Dutch álgá koijâdâllâđ Arthur oskolâšvuotâ jengin. Siämmáá äigi Arthur uáiná ete Dutch lii muttum váinučájádâddee morhedeijjen kij lii hilgom puáris lijkkuuh. Ko Arthur liihâd kavpugist, sun snuittee kaatân já tubdâmettum almai läiđee suu tuáhtár luusâ. Tuáhtár lunne sun finnee kuullâđ ete sun lij puáccám tuberkuloosin já suu eellimäigi lii kevâmin loopân. Jieijâd jäämmim njunáluvâi karttâm Arthur álgá suogârdiđ maht sun puáhtá jieijâd tavoigijn tähidiđ eres jengin pyereeb puátteevuotâ. Pinkerton agentij stálpástum jengi leeirân finnee Dutch oskođ ete kiinii jesânijn lii šladârdâm tiäđuid agenttijn já tovâttâm ovdebii rievvij feilim. Ko uđđâ leirâsaje kavnoo Dutch manipuloi páihálâš indiaančerdâ konfliktân suátiviehâguin vâi finniđ huámmášume meddâl jengist. Taat leehâst maaŋgâi jengi jesânij čoolmijđ já juávkku stuárudâh uccán ko maaŋgâh toohâv sij vyelgim. Dutch já Micah sundáttâllâv rievvim mon čuosâttâh lii suátiviehâ pälkkilistoost leijjee juná. Arthur nannee Johnin ete sun já suu peerâ ferttee kyeđđid jengi rievvim maŋa. Maŋeláá Dutch koddá Levictus Cornwall kij sun suujât Pinkerton agenttij huccâlemist jengi kiästun. Arthur luáttámuš cuovkkân lopâlávt ko Dutch kuáđá suu jiejâđ luho mieigâstâhân suátivievváin keevvâm tuárust, kuáđá háávvum John jämimân junárievvim ooleest já kiäldádât piäluštiđ John faŋgim kyeimi Abigel Roberts. Arthur já Sadie Adler piäluštává Abigail, koddev aageent Andrew Milton já finniv tiettiđ ete Micah Bell lij lamâš Pinkerton agentij tiätukäldee tom rääjist ko sun maacâi Guarmast Ameriikân. Jengi pieđgân ko Arthur máccá Dutch luusâ já suujât ete Micah lii piättám jengi. Dutch, Micah, Bill Williamson já Javier Escuella jorgettává Arthur já John vuástá. Pinkerton agentih kavnâv almaah mut sij luhostuv patâriđ. Vyejettem äigi Arthur tuhhit ete suu aldanem jäämmim tábáhtuu forgâ. Spellee valjimijn lii kiddâ tast ete Arthur jo-uv iššeed John patâriđ teikkâ máccá leeirân já viäžžá jengi rievvim saalâs. Micah oolât Arthur já sij keevvâv koskânis tuárun, mon Dutch koskâldut. Arthur nannee Dutch hilgođ Micah já vyelgiđ. Jis Arthur lii lamâš spellâ äigi pyeri olmooš te sun jo-uv jáámá suu tuberkuloosi čuávumušân já keejâd piäiváá pajanem mut jis sun lii lamâš hyenes olmooš te sun jáámá toos ko Micah pááčá suu uáiván. Käävci ive maŋeláá John Marston já suu peerâ eelliv rehelâš argâ. Eenâmtuálust pargee John päggejeen kuittâg taištâliđ pargoadeleijjee uhkejeijjee lahâsyejettái vuástá. Abigail já Jack kyeđđiv suu ko Abigail osko ete John ij pyevti patâriđ suu moonnâmäigi já puáris eellimutke. Tast ruákásumin John váldá lovnâ paaŋkist ete sun puáhtá lonestiđ suu jieččân eennâm moos sun huksee Uncle já Charles Smithguin päikki suu peerân. Ko Abigail máccá te John kuáššu suu. Pálhášumemiäcásteijjen riemmâm Sadie Adler finnem vihje peht John, Sadie já Charles vyelgiv uuccâđ Micah Bell vaarijn. Sij finniv tiettiđ ete Dutch já Micah lává porgâmin oppeet oovtâst. Duthc kuittâg pááčá Micah pajeroopân já jäävkit ettâđhánnáá säänigin ko John pááčá suu já maavsât Arthur jäämmim. Leeirâst kavnum Blackwater-rievvim ruuđâi iššijn John máksá paaŋkist finnim lovnâ. Maŋeláá John já Abigail naaijâv já Sadie já Charles vyelgiv jiejâd kiäinuin. Speelâ majemuš uásist Pinkerton agentih Edgar Ross já Archer Fordham tarkkuv John omâstem eennâmtuálu. Ovdedem. "Red Dead Redemption 2" ovdedii Rockstar Games puoh studioh. Spellâmotorin kevttui finnoduv jieijâs Rockstar Advanced Game Engine (RAGE). Woody Jackson, kii lâi nuottim uásild "Red Dead Redemption", maacâi nuottiđ jotkâuási. Speelâ almostittem maŋedii kuohtii: algâaalgâst spellâ lâi tárguttâs almostittiđ ive 2017 pelimuddoost, mut almostittem sirdii kiiđân 2018. Kuovâmáánust 2018 almottii, ete speelâ almostittem sirdâšuvá roovvâdmáánun 2018. "Red Dead Online" -nettispeelâ beta-versio almostui skammâmáánu 27. peeivi 2018, já tom lehâstii puoh spelleid skammâmáánu 30. peeivi. Markkânistem. Rockstar Games almostitj roovvâdmáánu 16. peeivi 2016 Twitterist kove, mast lâi finnoduv logo siämmáálágán ruopsis tuáváást ko Red Dead Redemption lokkekooveest. Tast šoddii tállán markkânsaavah Red Dead -spellârááiđu máhđulii jotkâuásist. Roovvâdmáánu 16. peeivi Rockstar Games piejâi speelâ virgálávt almosin já almottij, ete vuosmuš trailer almostuvá roovvâdmáánu 20. peeivi. Čohčâmáánu 28. peeivi 2017 almostui nubbe trailer. Kuálmád trailer almostittempeivi lâi vyesimáánu 2. peeivi 2018. Vuosmuš spellâm oovdânpyehtee trailer almostui porgemáánu 9. peeivi, já nubbe uási roovvâdmáánu 1. peeivi. Majemuš trailer ovdil almostittem poođij roovvâdmáánu 18. peeivi. Käldeeh. "Taat sijđo lii jurgâlum suomâkielâlâš Wikipediast." 
Aanaar (raavâdviäsu). Aanaar lii Kollehovi-hooteel ohtâvuođâst tuáimee raavâdviäsu. Tot lii Aanaar markkânist Juvduujuuvâ riddoost. Raavâdviäsu fáálá puigâ anarâš purrâmâš. Fáállun láá purrâmâšah Aanaar kuávlust, ovdâmerkkân kyeleh Aanaarjäävrist, poccuupiärgu aldakuávlui palgâsijn, vuástá, kuobbâreh, myerjih já puurrâmšadoh. 
1787. 1787 (MDCCLXXXVII) lâi normaalihe, mon älgim- já nuuhâmpeivin lâi gregoriaanlâš kalender mield vuossargâ. Tot lâi 1780-lovo káávcád ihe. 
1777. 1777 (MDCCLXXVII) lâi normaalihe, mon älgim- já nuuhâmpeivin lâi gregoriaanlâš kalender mield koskokko. Tot lâi 1770-lovo káávcád ihe. 
1767. 1767 (MDCCLXVII) lâi normaalihe, mon älgim- já nuuhâmpeivin lâi gregoriaanlâš kalender mield tuorâstâh. Tot lâi 1760-lovo káávcád ihe. 
1757. 1757 (MDCCLVII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1750-lovo káávcád ihe. 
Nobel-kemiapalhâšume. Nobel-kemiapalhâšume lii ohtâ viiđâ algâalgâlii Nobel-palhâšuumeest. Ruotâ kunâgâslâš tieđâakatemia mieđeet palhâšume jyehi ive ánsulâš kemistân teikâ kemistáid. Jis mottoom ive ij kihheen iävtukkâsâin teevdi iävtuid, te palhâšumesume ferttee njuolgâdusâi mield šeštiđ čuávvuváá ihán. Vuossmuu já nube maailmsuáđi keežild palhâšume paasij juohhuuhánnáá iivij 1916, 1917, 1919, 1924, 1933, 1940, 1941 já 1942. Nuorâmus palhâšume vuáittám olmooš lâi 35-ihásâš Frédéric Joliot, kii vuoitij Nobel ive 1935 oovtâst kálguinis Irène Joliot-Curiein. Puárásumos lii 97-ihásâš John B. Goodenough, kii vuoitij palhâšume ive 2019. Frederick Sanger lii áinoo olmooš, kii lii vuáittám Nobel-kemiapalhâšume kuohtii. Kyevtis lává vuáittám Nobel-kemiapalhâšume lasseen Nobel-palhâšume nube kategoriast: Marie Curie, kii vuoitij sehe Nobel-kemiapalhâšume já Nobel-fysiikpalhâšume já Linus Pauling, kii vuoitij sehe Nobel-kemiapalhâšume já Nobel-ráávhupalhâšume. Käldeeh. "Uási taan siijđost lii jurgâlum suomâ- já eŋgâlâskielâlâš Wikipediain" 
Grand Theft Auto V. Grand Theft Auto V (uánihâvt GTA V teikkâ GTA 5'") lii Rockstar North ráhtám ávus maailmân sajostittum toimâfiäráánspellâ. Tot almostui 17. peeivi čohčâmáánu 2013 Playstation 3- já Xbox 360 -konsolijd. Speelâst almostui pyeredum versio 18. peeivi skammâmáánu 2014 Playstation 4- já Xbox One -konsolijd, mast maŋa tot almostui meid Microsoft Windowsin 14. peeivi cuáŋuimáánu 2015. Spellâ lii "Grand Theft Auto"- spellârááiđu čuávuvâš stuorrâ almostittem ive 2008 almostittum "Grand Theft Auto IV" maŋa. Spellâ sajaduvá kuvâttâllum San Andreas uásistaatân, já tom ohtuuspellâmaainâs čuávu kuulmâ rikolii, kiäh uárnejeh rievvimkeeikâiđ haldâttâhtoimâttuv vuárnum vyelni. Ávus spellâmaailm addel spellen máhđulâšvuođâ juškeđ rijjâsávt San Andreasist, moos kuleh ávus eennâmkuávlu já kuvâttâllum Los Santos kaavpug (mij vuáđuduvá Los Angelesin) Speelâ puáhtá spellâđ jo-uv kuálmád teikkâ vuosmuu persovn uáinust, já tom maailmist lihâdeh jo-uv vääzin teikkâ motomáin fiävruin. Spelleeh stivrejeh kuulmâ uáivihuáđđoo ubâ oovtâspeelâ ääigi, já lonottâleh huáđđoost nuubán sehe tohámušâi ääigi já toi ulguubeln. Maainâs vuájudât rievvimkeeikâid já maaŋgah tohámušah siskeldeh pääččim já motomáin fiävruin vyeijim. Rikosijd tahhee spelleeh finnejeh virgeomâháid sii maajeeld. Virgeomâhái vuástátooimâi aggressio mittedeh “wanted” -luokituvváin. Speelâ maaŋgâspellâhäämi, "Grand Theft Auto Online", addel enâmuštáá 30 spellen máhđulâšvuođâ tutkâđ ávus spellâmaailm já uásálistiđ ohtâsâštoimâlijn teikkâ kištottâllee haamijn. "Grand Theft Auto V" lâi tom almostittem rääjist vijđásávt vuordâččum. Ko tot almostui, te tot finnij pyere vuástáväldim kriitikoin, kiäh rämidáin eromâšávt tom maaŋgâ uáivihuáđđoo anamâš, ávus spellâmvuotâ já teknisâš ovdánem. Kiduttem kovvejeijjee uási já nisonij kohtâlem speelâst juohhii kriitikoi arvâlâsâid. Motomeh kovvejii speelâ viehâváldálâžžân já misogyynisažžân. "Grand Theft Auto V" cuovkkij syergi vuábdu-ulâttâsâid já tast šoodâi puoh jotelumosávt vuobdum makkuuttâssyergi pyevtittâs. Tot ánsášij 800 miljovn dollarid tom almostittempeeivi, já kulmâ peeivi almostittem maŋa loho lâi jo paijeel miljard. "Forbes" lii valdâlâm speelâ puoh stuárráámun makkuuttâspyevtittâs almostitmân. Spellâm. "Grand Theft Auto V" lii jo-uv vuosmuu teikkâ kuálmáđ persovnist kovvejum toimâmfiäráánspellâ. Spelleeh čođâlditteh pargopittáid vâi ovdáneh mainâsist. Pargopitái ulguubeln spelleeh pyehtiv rijjâ juškeđ speelâ ávus spellâmaailmist. "Grand Theft Auto V" spellâmaailm lii merhâšitteelávt stuárráb ko spellârááiđu tooleeb speelâin já tobbeen lii ávus eennâmkuávlu já kuvâttâllum Los Santos kaavpug. Spellee kiävttá kolmâviärjuid, pääččimviärjuid já pávkkánâsâid vajalij tuástumân, já sun puáhtá kaččâđ, njuškođ, vuoijâđ teikkâ kevttiđ fiävruid vâi lihâdiđ spellâmaailmist. Tuáru tiileest spellee puáhtá kevttiđ automaatlâš sihtim já sun puáhtá čiähádâttâđ vajalij tulâttemist. Jis spellee vahaduvá, suu tiervâsvuotâčuogâstâh máccá kuuloold pelimudo räi. Spellee šadda oppeet pyecceiviäsun, jis sun tiäivá jäämmiđ. Jis spellee ráhtá rikosijd speelâ ääigi, sun puáhtá finniđ virgeomâháid suu maajeeld, kiäin agressio mittedeh “wanted” -luokkaduvâin (suomâkielân "etsintäkuulutus" já sämikielân "uuccâmkulluuttâs"). Ton puddâsâš luokattâs uáinoo spellen čááitust tasnijn oovtâst viiđân, kost vittâ uáivild ete virgeomâhááh láá hirmâđ agressiivliih. Virgeomâhááh oceh spellee kii jäävkit uuccâmkulluuttâs kuávlust. Jis spellee tollittuu teikkâ jáámá kaskoo tooimâ, te sun puáhtá algâttiđ ovdebáš vuárkkáčuogâstuvvâst. Luákkáduvmittár mana cooldown-tilán já lopâlávt láppoo, ko spellee ij lah virgeomâhái uáinupirrâduvvâst (mii uáinoo kárttáást). Ohtuuspeelâst lii kulmâ spellee huáđđoo: Michael De Santa, Trevor Phillips já Franklin Clinton -kulmâ rikolâš, kiäi mainâseh ovtâstuveh ko čođâldee tooimâid. Motomijd tooimâid čođâlditteen tuš oovtâ huáđđoin, já loopâh kyehti tâi kulmâin huáđđoin. Ubâ oovtâspellâ äigi spellejeijjeeh pyehtiv pyehtiv molsođ huáđđoost nuubán sunde adeleijjee kompas iššijn. Spellâ sáttá lonottiđ huáđđoid automaatlávt tooimâi äigi, ete sun puáhtá čođâldittiđ motomijd uulmijd. Huáđđoo kompassist leijjee avatar šiälu ruopsâdin, jis sun lii vaarâst já vielgâdin jis sust lii straagilâš ävkkičuolâstâhsajattâh. Veikkâ spellejeijjeeh čođâldittev tooimâid mon peri uáivihuáđđoin, vaigâdumos rievvimtooimah vaattâv iše tahofiättu stivrim rikolâškuoimijn, kiäh spesiaališuv ovdâmerkkân hakkerišmân teikkâ vyeijimân. Jis rikolâškyeimi ciävzá rievviimist ijge jäämi, sun finnee uási rievvimsummeest já sáttá leđe kiävttust puáttee-uv rievvimtooimâin pyerebijn táiđučuogâstuvâin. Speelâst rievviimeh pyehteen čođâldittiđ kyevti eres taavijn: spellejeijjeeh pyehtiv ovdâmerkkân huámmáđhánnáá finniđ sivilij fiättu meddâl tainuttemkaasuin teikkâ talle uáinusist ročâliđ sajan assuuh fáárust. Puoh huáđđoin lii käävci eres táiđu, moh ovdâsteh suoi äppi tiätu suorgijn, tego pääččim já vyejim. Veikkâ spellejeijjeeh pyehtiv pyerediđ huáđđoi tááiđuid spellâmáin, jyehi huáđđoin lii uáivildum äššitubdâmuš ohtâ tááiđun (ovd. Trevor táiđu stivriđ kirddemmaašin). Káávcád “merhâšitteeäppi” miäruštâllâđ huáđđon áinoošlajâsâš ääpi čođâldittem pehtilvuotâ. Michael kiävttá luođâäigi tullâtuárust, Franklin hittood äigi ko sun vuájá, já Trevor taha tuárust kyevtkiärdág vaahâg vajaláid já váldá jieš tuš peeli vaahâg. Puoh huáđđoi merhâšitteeäppi mittedee mittár kulluu ko kiávttá ääpi já kiäddu, ko spellejeijjee parga taaiđâliih tavoid (ovdâmerkkân driftaamáin fiävruin Franklinijn teikkâ jis pááčá uáiviteividmij ko kiávttá Michael). Maainâs. Ive 2013, oovce ive endurân moonnâm rievvimkeikka maŋa enâmus paŋkkirievvejeijjee Michael Townley iälá tuođâšteijjeesuojâlemkuávdáást suu peerâguin Los Santosist, San Andreasist loovdânommâ Michael De Santa torvoin. Ko Michael finnee tiettiđ ete suu kálgu Amanda lii viällám suu tennismáttáátteijjein, sun uávuttâl tennismáttáátteijjee tiivrâs táálu luusâ já tuššâd táálu suttoost. Táálu omâsteijjeen itá meksikolâš narkotiikpaaroon Martin Madrazo nissoonustev. Madrazo váátá sajanmáksu viehâväldi uhkijn, te Michael máccá suu rikolâš elimân vâi finniđ ruuđah čuákkán. Oovtâst suu rikolâškyeimi, Franklin Clintonguin sij rievvejeh jálukeđgihaandâl vâi mäksiđ suu veelgijd. Michael áinoo oovce ive tassaaš paŋkkirievviimist iälun pááccám kanadalâš rikolâškyeimi, Trevor Phillips, finnee tiettiđ jálukeđgirievviimist já fiettee ete Michael lij lamâš tom tyehin. Sij teivâv oppeet, ko Trevor kuárá Michael Los Santosist. Uáivihuáđđoi ovtâskâselimeh älgiv njuárbuđ haldâšist. Michael peerâ kuáđá suu, já suu keččâlem toohâđ maidnii suu elimáin joođeet suu oohtân miljardöör uáiviomâdâhsajostittee, Devin Westonguin. Franklin piälušt suu skippáár Lamar Davis kiän lii riävám gangstrer Harold “Stretch” Joseph, kij iirât ohtânmaanoost koddeđ Lamar vâi finniđ huámmášume suu jengist. Trevor luhottemeh nanodiđ suu haldâšem Blaine pirrâdâhkundá čapis pörssist jođetteh suátán sehe rikolij moottorpyerákerho The Lost, maaŋgâi laatinameriklâš kaatâjengi, eres metadiilerei, haldâttâs sponsoristem pälkkisoturij ete Triadi narkotiikparooni Wei Chengguin. Kyehti Federal Investigation Bureau (FIB) aageent, Dave Norton já Steve Haines väldiv ohtâvuotâ Michaelin já vaattâv ete sun taha rááiđu operaatioid Franklin já Trevorguin, ulmen hiäjusmittiđ kišdodeijjee Internation Affairs Agency (IAA) -toimâttâh. Haines kocceest sij ruámmuv IAA:n uáivildum válduomâdâh siskeldum panssârum vuájáánmiäđáttâh kiästun, já riemmejeh puoh Los Santos korruptum pooliis pargostum paŋkki. Ko Haines toimâm älgeen tutkâđ, sun päggee Franklin já Michael morâdiđ FBI uáivikodán já tuššâdiđ tuođâštusâid Haines vuástá toimâttâh serverein. Michael uáiná taam tilálâšvuotân sikkođ puoh tuođâštusâid suu jiejâd tooimâin, mij moorrâđ Haines vaikuttâsväldi sunjin. Kuálmádâh álgá sundáttâllâđ toos räi suoi ruokkâdumos kiäsu: Union Depository -vuárkká kollevaarij rievvim. Michael parga soovvâm suu peerâguin já sij älgiv vuot aassâđ oovtâst. Trevor finnee čielgâsin, ete suu puáris rievvimkyeimi Brad Snider ij lahkin faŋgâlist tego sunjin lâi ettum, mut ete sun jaamij oovce ive tassaaš endurân moonnâm rievvimkeeikâst já ete suu hävdidáim Michaelin uáivildum háávdán. Trevor tobdá ete suu pettijm, mij toovvât kaco kuálmáduv kooskân já uhked vaigâdid suoi vuáváámijd Union Depository várás. Ko Michael já Norton sorduv Haines pettimân, Trevor iššeed sij patâriđ toi suujâin, ete tuš sunjin lii vuoigâdvuotâ koddeđ Michael. Trevor ij adde Michaelin addâgâs, mut loppeed čođâldittid Union Depository rievvim. Union Depository rievvim luhostuvá, mut Franklin aldanee kyehti sundeest, moh väätih, ete sun jo-uv koddá Michael teikkâ Trevor. Franklinist lii kulmâ muulsâiähtu: koddeđ Michael, koddeđ Trevor teikkâ leđe koddehánnáá kihheen já kuáhtáđ sij vajalijd oovtâst. Jis Franklin koddá jo-uv Michael teikkâ Trevor te sun piättá ohtâvuotâ ripetteijjeeguin já máccá maasâd suu puáris elimân. Jis sun ij kode kuábbáágin te kuálmádâh kuáhtáá FIB já Merryweather, mon maŋgâ sij surmiv Haines, Strech, Cheng já Weston. Ko sij peessâv suoi vajalijn iärun, Michael, Franklin já Trevor lopâttává toohhâm oovtâst, mut pissoov ustevijn. Muusiik. Uáiviartikkâl: Luvâttâllâm káppáluvâin moh lává Grand Theft Auto V videospeelâst Grand Theft Auto V lii rááiđu vuosmuš spellâ, moos nuottijm algâalgâlâš muusiik. Muusiik nuottiimist västidáin The Alchemist, Oh No, Tangerine Dream já Woody Jackson, kij lâi tolebáá tuoijum Rockstarguin speelâin Red Dead Redemption (2010) já Max Payne 3 (2012). Oovtâst sij nuottijn kyehtlov tijme muusiik, mij čuájá speelâ tooimâin. Spellâ vuáđuduvá Kalifornian, já speelâ radiokanavijd ovdedmist Rockstar halijdij nanodiđ taam ohtâvuotâ lisensimáin káppáluvâid, moh likâttii sopâvâš “Cali Feel”. Algâaalgâst tárguttâs lâi lisensid paijjeel 900 pittá, mut loopâst sij tutđáin 241 káppálâhân. Tom lasseen radiost lii kyehti sárnumradiokanava. Motomeh káppáluvváin nuottijm speelâ várás, ovdâmerkkân rap-artist Flying Lotus joođeet radiokanava FlyLo FM, mij siskeeld suu speelân nuottim muusik. Ovdánem. kietâčällee Dan Houser muštâlij ive 2009 sahhiittâlmist ete sun áigu čäälliđ suullân tuhháát sijdosâš kietâčaalâ Grand Theft Auto V várás. Siämmáá sahhiittâlmist Houser muštâlij ete ovdánem álgá vistig kaavpugist já esken tom maŋa huáđđoin. Almostittem. Roovvâdmáánu 2011 Rockstar Games almostitij Grand Theft Auto V Twitter peht piejâmáin viestâ liŋkkâ päikkisijđon, mon stijlâ lâi nubásmittum speelâ mieldi. Sijđoin lâi logo, kost lâi speelâ nommâ já tom vyelni tekstâ, kost almottáim trailer almostittempeivimeeri. Rockstar Games ennifinnoduv Take Two Interactive uássuseh pajanii čiččâm ive ko spellâ almostitijm. Trailer almostitijm okko maŋeláá já tot čullij speelâ tábáhtus-saje. Čuávuvááh tiäđuid finnijm esken 12. syeinimáánu 2012, ko Rockstar almostitij kyehti kove speelâst. Speelâ nubbe traileri almostitijm 14. skammâmáánu 2012. Trailerist oovdânpuovttijm speelâ huáđđooh. Uđđâivemáánu 2013 Rockstar almottij speelâ almostittemäigipuudân 17. čohčâmáánu 2013. Kesimáánu 2014 Rockstar piejâi E3-meesuin almosin Grand Theft Auto V Playstation 4-, Xbox One já PC-versioh traileráin, mij lâi kovvejum Playstation 4. Uđđâivemáánu 2015 Rockstar almottij, ete PC-versio almostittem maŋŋaan algâalgâlâš 27. uđđâivemáánu sajan 24.njuhčâmáánu 2015. Kuovâmáánu 2015 Rockstar almostitij vuot uđđâ almostittempeivimeeri Grand Theft Auto V PC-version já sirdij tom tooleeb almostittemäigipuddâ áárvust ovdâskuávlui 14. cuáŋuimáánu 2015. Nuurrâmversioh. Grand Theft Auto V:st lii almostittum kyehti nuurrâmversio: Special Edition já Collectorś Edition. Special Edition siskeld SteelBook-skuáppu, mon lohheest láá speelâ uáivihuáđđooh. Fáárust lii meid blueprint-kárttá, kost lii ubâ GTA V vijdodâh, lasseen bonusassuid, -mááccuid já -tatuondeid, Stunt kirdemmašinijd, sehe Special Ability Boost, moin iššein huáđđoi spesiaaltááiđuid kartuttee mittár tievân 25% jotelubbooht. Collectorś Edition siskeeld puoh siämmáá ko Special Edition, mut fáárust puátá meid lukkâlâš torvoboxi GTA V-logoin, brodeerattum Los Santos koibâkappeer, lase huáđđoid gta online maid puáhtá lemniđ, sehe uniikkiautoid siskeldee autotalli. Vuástáväldim. Grand Theft Auto V finnij stuorrâ mielâstumvuotâ kritiikkáid. Spellâ finnij meid kávpálâš mielâstumvuotâ. Árvuštalleeh rämidáin Grand Theft Auto V maainâsmoodist, čäittimist já ávus spellâmaailmist. GameSpot kuittâg piälháttâlâi speelâ seksistišân. GameRankings já Metacritic adeláin speelâ PlayStation 3 -version čuogâstuvah 97,05 % & 97/100 čuogâstuvah já 96,56 % & 97/100 čuogâstuvah Xbox 360 -version. GameRankings luokkatallâi speelâ puoh aaigij párásumon Playstation 3 já Xbox 360 speelân. Spellâ lii meid kuálmád enâmustáá čuogâstuvâid finnim spellâ Metacriticst, tyehin lamâš: já Grand Theft Auto IV. Suomâst speelâ vuobdijm vuosmuš okko äigi enâmânpyehtee mield 88 000 kappâl, ko ovdâdâs-servi Figma muštâl ete lovo lii 70 900 kappâl. Meeri lii kuittâg Suomâst uáli styeres. Speelâ platinavuábdu rääji lii 20 000 já kollevuábdu 10 000. Porgemáánust 2014 Take-Two almottij ete speelâ lii vuobdum jo paijjeel 34 miljovn kappâl Playstation 3 já Xbox 360 -konsloáid. Kuovâmáánu 2015 speelâ lâi vuobdum jo ohtsis 45 miljovn kappâl. DSOG lij raporttistâm ete GTA V lii vuábdám PC:st vuosmuš peivi äigi paijjeel miljovn kappâl. Porgemáánu 2015 speelâ lâi vuobdum ohtsis paijjeel 54 miljovn kappâl. Skammâmáánu 2016 räi speelâ lâi vuobdum jo paijjeel 70 miljovn kappâl. Kritiik. Juovlâmáánu 2014 motomijn australialáin haandâlviđjáin spellâ kessijm meddâl vuábdust äššigâsâi nettiáánnum keežild keežild kost kritisistijm speelâ nisonáid čyeccee viehâväldi. Speelâ kritisistijm meid tooimâst, kost ulmen lâi kiduttiđ tuođâšteijjee eres taavijn. Käldeeh. "Taat sijđo lii jurgâlum suomâkielâlâš Wikipediast." 
Kyevtsáigusâš RNA-viruseh. Kyevtsáigusâš RNA-viruseh (dsRNA-viruseh) láá juávkku virusijn, moi árbádâh šadda kyevti RNA-sááigust, moh láá ponjásâm kyeimi kyeimis pirrâluvâi. Taat virusjuávkku juáhhoo ain kuuđâ čeerdân, main stuárráámus lii "Reoviridae". Taan juávhu virusijn láá uáli jieškote-uvlágán árbáduvah, viruspartikkâlij ráhtuseh já iššeediäláneh. Motomeh viruseh njuámuh ulmuid (om. rotaviruseh). Nubeh viruseh vuod njuámuh elleid, šaddoid, kuobbâráid teikâ bakteeráid. Merhâšittee kyevtsáigusâš RNA-viruseh láá ovdâmerkkân rotavirus, mii toovvât luččâtaavdâ; BTV-virus, mii toovvât nk. čuovjisnjuovčâtaavdâ; IBD-virus, mii njuámu kaanijd já Φ6-bakteervirus, mii njuámu "Pseudomonas"-bakteeráid. Käldeeh. "Taat sijđo lii jurgâlum orjâlâškielâlâš Wikipediast." 
Ive nuorttâlâš. Ive nuorttâlâš (já) lâi palhâšume, mii juohhui jyehi ive iivij 2007–2016. Taat palhâšume mieđettui ulmuid, juávhoid, ornijduumijd já instituutioid jo-uv ohtuu teikkâ oovtâst merhâšittee kielâ- já kulttuurpargostis nuorttâlâšsiärváduv pyerrin. Noomâst huolâhánnáá palhâšume vyeittee ij tarbâšâm leđe nuorttâlâš. Palhâšume haldâšii já taan vyeittest teikkâ vyeittein jienâstii Saaʹmi Nueʹtt já nuorttâlij sijdâčuákkim. 
1747. 1747 (MDCCXLVII) lâi normaalihe, mon älgim- já nuuhâmpeivin lâi gregoriaanlâš kalender mield pasepeivi. Tot lâi 1740-lovo káávcád ihe. 
Paul Walker. Paul William Walker IV () lâi ovtâstumstaatâlâš čaittâleijee. Sun čaittâlij ovdâmerkkân "Fast And Furious" -elleekuuvijn já elleekooveest "Into the Blue". Karrieer. Jo arâpärnivuođâstis Pampers-finnoduv máinusijn čaittâlâm Walker algâttij jieijâs karrieer sijđo-oosijn tagarijd televisio-ohjelmijn ko "The Young and the Restless" já "Touched by an Angel". Tastoo sun finnij mááinu roolâinis nuoráid uáivildum elleekuuvijn "She's All That" (1999) já "Varsity Blues" (1999). Ive 2001 Walker finnij almugijkoskâsâš huámmášume protagonistin toimâmelleekooveest "The Fast and the Furious", mast sun čaittâlij siämmáá roolâ ohtsis viiđâst elleekoverááiđu kuuđâ jotkâuásist. Walker lâi uáiviroolâst elleekuuvijn "Eight Below" (2006), "Timeline" (2003), "Joy Ride" (2001) já "Running Scared" (2006). Priivaateellim. Walkerist lii ohtâ nieidâ, ive 1998 šoddâm Meadow Walker. Käldeeh. Walker Walker Walker 
Čuovâuáivi peivikirje. "Čuovâuáivi peivikirje" (, já) lii nuorâiroomaan, mon Jeff Kinney lii čáállám já kuvvim. Tot lii vuossâmuš kirje siämmáánommâsâš kirjerááiđust. Kirje lii jurgâlâm anarâškielân Mikkâl Morottaja. Heffleyh. Kirje uáivihuáđđoo lii 11-ihásâš paješkovlâlâš Greg Heffley, kii čáálá peivikirje eellimstis. Ton lasseen sun sárgu jieijâs uáinuid jieškote-uvlágán tábáhtusâin ráiđukuuvijd, maid sun talle piäjá peivikiirján – teikâ äigičallui tegu Greg näggee. Greg enni lii Susan Heffley, já eeči Frank Heffley. Gregist lává kyehti viiljâ: stuorrâviljâ 16-ihásâš Rodrick já uccâviljâ 3-ihásâš Manny. Jeffersoneh. Greg muštâl, et suu pyeremus skippáár lii Rowley Jefferson, mut Greg ij kohtâl Rowley pyereest. Rowley lii meid 11-ihásâš paješkovlâlâš. Suu eeči lii Robert Jefferson, já suu eeni Linda Jefferson. Robert ij lijkkuu Gregân ollágin. Käldeeh. "Uási taan siijđost lii jurgâlum eŋgâlâskielâlâš Wikipediast" 
Čuovâuáivi peivikirje (kirjeráiđu). Čuovâuáivi peivikirje lii ovtâstumstaatâlâš kirječällee Jeff Kinney čäällim já kuvvim kirjeráiđu, mast láá 15 uássid já 4 lasekirje. Kirjeh muštâleh kaandâst, Greg Heffleyst, suu elimist, suuvâst já skovlâskipárijn. Kinney čáálá kirjerááiđu kiirjijd eŋgâlâskielân. Tassaažân kirjeh láá jurgâlum 65 kielân, ml. anarâškielân, nuorttâlâškielân já orjâlâškielân. Kirjeráiđu kuulmâ sämikielân. Rááiđu vuossâmuš kirje, "Diary of a Wimpy Kid" almostui eŋgâlâskielân ive 2007. Ive 2009 taat vuossâmuš kirje almostui meid suomâkielân noomáin "Neropatin päiväkirja". Ive 2020 almostuvvii siämmáá kirje sämikielâg versioh. Anarâškielân tom jurgâlij Mikkâl Morottaja noomáin "Čuovâuáivi peivikirje", nuorttâlâškielân Raija Lehtola noomáin "Jeäʹrmmpääʹǩǩ peiʹvvǩeʹrjj" já orjâlâškielân Áilu Valle noomáin "Jierpmástalli beaivegirji". Ton lasseen Anarâškielâ servi lii jurgâlittám rááiđu kulmâ čuávuváá kirje anarâškielân. Fabrizio Brecciaroli jurgâlij rááiđu nube já kuálmád kirje ive 2020. Toh almostuveh ive 2021 nomâiguin "Čuovâuáivi peivikirje – Stuorrâviljâ almaaštâl" já "Čuovâuáivi peivikirje – Jo rijttáá". Sun áigu jurgâliđ rááiđu niäljád kirje ive 2021. Käldeeh. * 
Jukka Mettovaara Oulu ollâopâttâh 
Anarâškielâ suorgiittemoopâ máhđulâšvuođâin, ovdâmerkkân syergis -(V)dâh  
Anarâškielâ hämioopâ, aainâskin suorgiittem iä lah tuáistáážân meendu ennuv kieđâvuššâm tieđâlii kirjálâšvuođâst. Suorgitmist lii kuittâg tehálâš rooli veikkâbâ uđâssaanijd rähtidijn. Nuuvtbâ tast-uv kolgâččij finniđ eenâb systemaatlii tutkâmuštiäđu om. ollâopâttuv kuursâi já kielâtipšom- já normimorgaanij várás já manebâ ij meiddei táválii kielâkevttei. 
Suorgiittem lii ohtâ vyehi rähtiđ kielân uđđâ saanijd kuálustem já lovnim lasseen. Tego eresuv uraallijn kielâin, sämikielâst-uv láá riges suorgiittemmáhđulâšvuođah. Eromâš pyereest taat uáinoo veerbâi puotâ, mut noominsuárgáseh-uv láá ennuv. Mun kieđâvušâm täst oovtâ suárgás, -(V)dâh, moin ráhtojeh enâmustáá deverbaallijd já denominaallijd substantiivijd. Mun siskelditám ton olán meiddei tagarijd variantijd moi ovdiibeln maadâsääni vookaal muttoo, tego -odâh já -ádâh. Diakroonlávt puoh taah suárgáseh iä puáđi siämmáá algâvuolgâst, mut muu fokusist lii-uv eenâb tááláá kielâ. Tutkâmuš vuáđđun lii amnâstâh, maid mun lam nuurrâm Erkki Itkos Inarilappisches Wörterbuch -sänikirjeest, Giellatekno  
Nettidigisäänih-sänikirjeest, Giellatekno anarâškielâ analysaattor substantiivij  
käldeetiätuvuárhást já SIKOR-korpusist. Täin käldein mun kavnim ohtsis 109 säännid maid lam tuhhiittâm fáárun. 
Kielâ puoh suárgásijd puáhtá suogârdiđ produktiivlâšvuođâ tááhust, mii meerhâš tom et mon älkkeht toiguin puáhtá suorgiittiđ jieškote-uv maadâsaanijn uđđâ suárgusijd. Ovdâmerkkân sämikielâ tahheenoomâ syergis -ee/-oo/-eijee lii uáli produktiivlâš tondiet ko tot lahtoo prinsiiplávt mon peri verbâmaddui.  
Amnâstuvâst čiälgá, et -(V)dâh-syergis oro lemin uásild viehâ produktiivlâš, mut täst vuáttojeh iäruh suárgás jieškote-uv merhâšuumij kooskâst. Ovdâmerkkân šooŋâ já sijvo merhâšeijee suárgustijppâ ij vaarâ lah innig tááláá sämikielâst produktiivlâš (koškádâh <  
koškes, siäbládâh < sieblâ), mut suárgásáin láá liijká rahtum tááláá kielân ennuv uđâssäänih,  
main stuárráámus uási mun anam kollektiivsuárgusin, om. ciäkkádâh (< cekki) ʼasteikkoʼ,  
korttâdâh (< korttâ) ʼkortistoʼ já távgádâh (< tävgi) ʼjousitusʼ. Tággáár suárgus suomâkiel  
vaastâ siskeeld maŋgii -stO- teikâ -kkO-suárgás, já tondiet oro-uv lemin et -(V)dâh-syergis lii ohtâ utke jurgâliđ suomâkielâ kollektiivsaanijd anarâškielân.  
Petter Morottaja Oulu ollâopâttâh 
Anarâškielâ variaatio kieđâvuššâm Kielâtekno analysaattorist: motomeh ovdâmeerhah  
Tromsa ollâopâttuv Kielâtekno-kuávdáš lii huksim anarâškielâ morfologisii analysaattor, jieijâs tavekielâ-anarâškielâ maašinjurgâlemproojeekt uássin. Maŋeláá analysaattor lii valdum anon meid anarâškielâ tivvoomohjelm vuáđđun. Maašinjurgâleijee toimâm várás rijttáá, et ohjelm máttá pyevtittiđ jyehi morfologisii häämi várás oovtâ olgohäämi. Tivvoomohjelm vist ferttee tubdâđ meiddei kirjekielâst kevttum muulsâiävtulijd haamijd, já tađe várás analysaattor oovdedmist kirjekielâ variaatio lii maŋeláá valdum váhá pyerebeht vuotân. Jis sänihäämist láá kyehti teikkâ eenâb variaatioh, tain ohtâ lii väljejum vuosâsajasâžžân maašinjurgâleijee várás já loopâid analysaattor kieđâvuš kuulmâ náál: 1) kirjekielân tuhhiittum variaatioh merkkejuvveh tagijn Use/NG (Keevti, ij generist), mon tivvoomohjelm meid tuhhit 2) kirjekielâst hilgum mut liijká táváliih variaatioh merkkejuvvojeh tagijn Err/Orth (feilâ tâi ortografiafeilâ), mon deskriptivlâš analysaattor tobdá mut tivvoomohjelm hilgo já 3) epitáváliih teikkâ tuše sárnumkielâst ittee variaatioh láá kuođđum ollásávt merkkiihánnáá já analysaattor ij tuubdâ taid ollágin. 
Analysaattor validistmist lii kevttum anarâškielâ korpus, mast láá suullân 1,6 miljovn säännid. Korpus ana sistees stuorrâ uási anarâškielân čallum teevstâin. Taan muddoost analysaattor tobdá suullân 95 % korpus saanijn (1), mii lii viehâ šiev puáđus. Korpus kevttim validistempiergâsin lii šiev vyehi finniđ tiäđu tast, mon vijđáht analysaattor tobdá saanijd, mut riggásub kove variaatiost tot ij addel siämmáá pyereest; korpus ij lah meendu styeres já ovtâskâs čälleeh láá uccáá. Analysaattor lii kieskâd validistum meiddei nube náál: tivvoomohjelm keččâlâddâm ääigi lâi máhđulâš verdidiđ, maht tivvoomohjelm já olmooštivvoo tivodeh teevstâi feeilâid. Taan keččâlâddâm ääigi čielgâi, et varijistem lii stuorrâ čielgiittâs toos, mondiet maašin motomin tivo eres náál ko olmooštivvoo (2). Tááláá kirjekielâ noormâid lii stivrim ive 2004 rääjist anarâškielâ ravvimjuávkku, mii tuáimá tääl Säämi kielâkäldee já tooimâi ovddist Säämi kielâlävdikode vyelni (3). Uási noormâin iä lah šoddâm vijđásub anon, mut nabdemist lii et uási miärádâsâin láá vaikuttâm toos, mon vijđáht varijistemsajeh tiättojeh kirjálijn käldein. 
Jieččân sahâvuárust mun puávtám oovdân kirjekielâst ain táválijd varijistemsoojijd, maht toh tiättojeh kirjálijn käldein, magareh miärádâsah tain láá adelum anarâškielâ ravvimjuávhust já maht toh láá valdum vuotân tááláá anarâškielâ morfologisii analysaattorist. Mun kieđâvušâm kulmâ varijistemalmoon, moh kyeskih vokalij kvalitetân já kvantitetân: 
kuulmâstaavvâlsij veerbâi 3. staavvâl vookaal i > â (mainâstiđ ~ mainâstâđ), neeljistaavvâlsij veerbâi 3. staavvâl e > â (savâsteleh ~ savâstâleh)  
áldu ~ ááldoh)  
Eljas Niskanen Anarâškielâ servi 
Anarâškielâlâš media já čallum kielâ  
Veikâ anarâškielâ iäláskittem lii ovdánâm pyereest aldaiivij, lii ohtân čuolmân tot, et kielâ čálloo viehâ uccáá. Ucceeblovokielâ tááhust ličij kuittâg tehálâš, et kielâ meid čalluuččij. 
Anarâškielân lii čallum táássáš enâmustáá Anarâš-loostâst. Ive 2013 kiiđâ rääjist meid Yle Säämist láá almostum sämikielân čallum uđđâseh, táválávt kuittâg enâmustáá ohtii teikkâ kuohtii ohhoost pargeeresursij mield. 
Tagareh ulmuuh, kiäh mättih čäälliđ, kale láá. Puohah sist iä kuittâg čääli aktivlávt. Ulmuin láá maaŋgâlágán suujah toos, manen sij iä čääli. Čällei juávkku-uv lii uáli kirjáá, já čällei kooskâst láá viehâ stuorrâ täsi-iäruh. 
Motomeh čällein teikâ potentiaalijn čällein láá eenikielâg ulmuuh, kiäh iä lah tovle finnim škoovlâst máttááttâs jieijâs eenikielân, motomeh láá oppâm kielâ jo kielâpiervâlist (juávkkuperâpeivitipšoost), motomeh láá jottáám vuáđuškoovlâ-uv anarâškielâlii máttááttâsâst, motomehkis láá oppâm iäskán rävisolmožin ollâopâttuvâst teikâ Säämi máttááttâskuávdáá oovce mánupaje pištee intensivkuursâst. 
Puoh tain čällein oroh lemin uásild siämmááh háástuh riehtâčäällim iähtun, veikâ luándulávt jieškote-uv čällest láá meid jieijâs háástuh. 
Ovdâmerkkân Anarâš-loostân vuolgâttum teevstâin uáiná mottoomnáál tom, magareh čuolmah aktivlijn čällein láá čälimist. Puoh táválumoseh čuolmah láá ceelhâopâliih já morfologisiih feeilah. Toh oroh lemin viehâ táváliih ovdâmerkkân ovdijn kielâpiervâlpárnáin já kielâ rävisolmožin oppâm ulmuin. Eenikielâg čälleingis láá vädisvuođah sämikielâ ortografiain. 
Marja-Liisa Olthuis Oulu ollâopâttâh 
Suomâkielâ interferens ceelhâopâlijn ráhtusijn sämikielâst  
Suomâkielâ ceelhâopâliih ráhtuseh viggeh sämikielâ ráhtusij sajan. Taat almoon vuáttoo sehe čaallum et sarnum kielâst. Taan sahâvuárust kieđâvušâm neelji saje, moigijn anarâškielâ máttááttâsâst láá lamaš vädisvuođah: 
1) Iäruh objektráhtusist   
a) Suomâkielâ imperatiiv mieđetteijee häämist, mast objekt sajehäämmin lii maaŋgâlovo nominatiiv mut sämikielâst akkusatiiv: 
Myy nämä kalat - Vyebdi taid kuolijd! (Puástud: Vyebdi taah kyeleh!) 
b) Suomâkielâ partitiiv passiivráhtusijn; sämikielâst passiiv ohtâvuođâst lii nominatiiv já verbâ maaŋgâlovvoost. 
Saamenkielisiä nimityksiä käytetään vähän. - Sämikielâliih nomâttâsah kiävttojeh uccáá. (Puástud: sämikielâlijd nomâttâsâid) 
2) Iäruh omâstemráhtusist: mieđetteijee já kieldee häämi  
Minulla on kaksi kalaa. - Must láá kyehti kyele. (Puástud: Must lii kyehti kyele.) Minulla on kaloja. - Must láá kyeleh.  (Puástud: Must lii kuolijd teikâ Must láá kuolijd.) 
3) Iäruh eksistentiaalcelkkuu ráhtusist  
Pihalla on poroja. - Šiljoost láá poccuuh. (Puástud: Šiljoost lii poccuid.) Pihalla ei ole enää poroja. - Šiljoost iä lah innig poccuuh. (Puástud: Šiljoost ij lah innig poccuid.) 
4) Suomâkielâ sárnumkielâ epikongruens maaŋgâlovo 3. persovnist   
Ne tulee - Toh puátih (Puástud: Toh puátá.) 
Taan sahâvuárust naggiim, et kielâi koskâsijd celhâopâlijd  iäruid lii tárbu kieđâvuššâđ vala vuáđulubbooht sämikielâ máttááttâsâst já lii meiddei tárbu rähtiđ šiev kielâopâlii tivvoomohjelm. Tivvoomohjelm kalga šoddâđ tagarin, et tot tobdá vädis soojijd já iävtut olmâ sujâttemhäämi čällei. 
ČUÁKÁNKIÄSU  
Heikkilä Lydia, Laiti-Hedemäki Elsa já Pohjola Anneli 
Sämmilij šiev eellim já pyereestvaijeempalvâlusah  
Ruávinjargâ, Laapi ollâopâttâh, 2013 
Tutkâmuš  tohâmušân lii selvâttiđ sämmilij uáinuid já vuáttámušâid tast, maht palvâlusah láá pyereestvaijeem teháliih uásitahheeh sehe palvâlustáárbuin. Tarkkum čuácá sämmilij päikkikuávlu kieldâi vuáđupalvâlussáid já sierânâstarkkum čuásáttâhhân  láá  sämikielâliih  palvâlusah.  Ubâlâš  tahhei  paaldâst  kielâliih  já kulttuurliih sierânâstahheeh sehe ucceeblovosajâttâh miärušteh sämmilâš palvâlusâi uážžum já palvâlustuđâvâšvuođâ kyeskee vuáttámušâid. Tutkâmuš ulmen lii finniđ sämiaalmugjesânij jienâ kulosân. Amnastâhhân láá sämmilijd  čujottum  luámáttâhkoijâdâllâm  sehe  čoovdâtuáimeesahhiittâlmeh. Puátusijd keččih kulttuurlâš kontekst vuástá. Viggâmušân lii iberdiđ palvâlusâi saje  já  merhâšumeh  sämmilij  elimist  sehe  vuárdámušah,  táárbuh,  kevttim  já tuđâvâšvuotâ, moh miäruštuveh ton pehti. Tarkkum kuávdáást lii ulmui aargâst piergim já ohtsâskodálij palvâlusâi rooli sehe toimâm tom máhđulâžžân tahhen. Puátusij mield sämmilij palvâlustuđâvâšvuotâ já palvâlusâi uážžum láá almostääsist čielgâsávt Suomâ koskâmiärálâš tääsi vyeleeb. Koskâ palvâlusâin lii ohtâ tehálumos  äšši,  mii  vaaikut  palvâlusâi  uážžumân.  Kieldâkuáhtásiih  iäruh  láá stuárráh, mutâ meid kieldâ jieškote-uv kuávluin ässee sämmiliih láá eresárvusâš sajaduvâin palvâlusâi uážžum uáinust. Interneet kevttim pyereed tuše pankkipalvâlusâi uážžum , iäge aheulmuuh maŋgii pyevti tast ávhástâllâđ. Ásástâllâm 
muttum puhelinvuáđusdâlâžžân taha palvâlusâi juksâmvuođâ vaigâdubbon, tastko sämikielâlijn lii vaigâd ásástâllâđ toin. Eenikielâ  já  argâkielâ  vaikutteh  palvâlustuđâvâšvuotân  nuuvt,  ete  västideijeeh,  kiäin  lâi  suomâkielâ  argâkiellân,  tubdii  palvâlusâi  uážžum  čielgâsávt älkkeebin  ko  eres  kielâjuávhuh.  Sämikielâlijd  palvâlusâid  uážžuh  ain  uccáá. Enâmustáá lii fálusist sämikielâlâš peivitipšo já kielâpiervâltoimâ sehe puárásij päikki-iše. Lasseen Ucjuuvâ sämikielâlâš almostuáhtárpalvâlus lii tergâdis sajaduvâst. Kieldâin lii tuše váhá vuáválâš toimâ sämikielâlij palvâlustääsi pyeredem várás. Sämikielâmáátu iä uáini eromâš máttun, ege tot váldoo vuotân pálkkáátmist. STM sierânâsmeriruttâ lii lamaš merhâšittee roolist sämikielâlij palvâlusâi pyevtitmist. Sämiornijduvâi rooli lii puoh merhâšittee sämikielâ já kulttuur nanodmist. Tulkkâmpalvâlus lii tárbu ain ovdediđ, vâi äššigâšah pyehtih anneed tom ävkkin. Tastko sämikielâliih palvâlusah láá uđđâseh já maŋgii meriáigásiih, 
käibiduvvoo lasseen pyereeb tieđettem tain. 
čoovdâsäänih: sämmiliih, pyereestvaijeem, vuáđupalvâlusah, sämikielâliih palvâlusah, palvâlustuđâvâšvuotâ, ucceeblovoh 
Outi Korpilähde 
Ko tave määđhist šoodâi eellim kukkosâš. Syemmiliih káálguh sämmilâš siärváduvvâst.  
Mun  suogârdâm  tutkâmušâstân  tom,  maht  syemmiliih nisoneh láá puáttám já sajaidum sämmilâš siärvádâhân kál 
gun já manjen. Tutkâmuš ulmen lii raččođ almos uáinuid sy 
emmilâš nisonij tooimâin já saajeest. Puávtám taa savâstâlmân sii  jieijâs  eellimkerdimuštâlusâid  sämisiärváduvvááid  servâ 
mist. Muu tutkâmuš fáálá saje, kost puáhtá kuullâđ taam juá 
vhu, mii ovdil lii pááccám tutkâmušâi ulguubel. Sämikuávlust  láá  kuhháá  lamaš  kyevtkulttuurliih  kyei 
mikoskâvuođah já perruuh. Puárásumos nisoneh, kiäid mun sahhiittillim  tutkâmušâsân,  láá  puáttám  Sämikuávlun  jo suulân 60 ihheed tassaaš, ađai sij láá uáinám maaŋgâid stuor 
râ nubástusâid. Tutkâmušâinân mun vááldám uási tieđâlii savâstâlmân, mii  kuoskât  kyevtkulttuurlijd  kyeimikoskâvuođâid  já  per 
ruid. Mun koijâdâm tutkâmušâstân, magarin aargâ vuáválâš 
vuođah  muštâluvvojeh  sämmilâš-syemmilâš  kyeimikoskâ 
vuođâin já perruin: maid uđđâ tiäduid já tááiđuid ulguubeln puáttee olmooš kalga opâttâllâđ já magarijd aapijd sun taar 
bâš, ko sun eliškuat já asâškuát sämikuávlust já sämmilâš siär 
váduvvâst. Aargâ fiäráánijd mun aldanâm tuáimeevuotâ-tuá 
vaduvváin  já  ääpih-koččâmuš  suogârdâlâm  kulttuurlii  já sosiaallii uáiviomâduv raamij siste. Muu  tutkâmuš  vuáđuld  lii  čielgâs,  ete  tehálumos  äšši uđđâ siärvádâhân vuáháduumist lii tot, ete olmooš hááhá tar 
bâšlii kulttuurlii já sosiaallii uáiviomâduv já opâttâl siärváduv ohtsijd njuolgâdusâid. Hästen tom taha tot, ete siärváduvvâst lii  tárbu  suojâliđ  jieijâs  raajijd  já  tot  toovvât  tyellittälli  tom 
Analyys vuáđuld mun puávtám tutkâmušsavâstâlmân uđđâ tuáváduv sämivyevináálá, mii uáivild, ete iälá siämmáánáálá ko sämmilâš siärváduvvâst eelih. Tutkâmušân puátusin mun uáinám, ete sämmilâš siärvá 
duv syemmilâš káálguin lii merhâšittee roolâ kulttuurtulkkân sämmilii  já  syemmilii  kulttuur  kooskâst.  Sij  šaddet  maaŋgâ kulttuur  čeppin.  Sij  tobdeh  sehe  jieijâs  syemmilii  kulttuur, mast sij láá pajasšoddâm, ete pargeh aktiivlávt vâi sij opâččii tehálijd tááiđuid já tiäđuid sämmilii kulttuurist. 
ČOOVDÂSÄÄNIH:  kyevtkulttuurlâšvuotâ,  kyeimikos 
kâvuotâ, peerâ, sämmilâšvuotâ, kulttuurlâš uáiviomâdâh, so 
siaallâš uáiviomâdâh, tuáimeevuotâ, Bourdieu 
Sämikielâi iäláskittem – Kiäs ävkkin?  
Sämikielâ njálmálâš ärbi, tego mainâs- já juoigâm-/livđe-leu’dd-ärbi, lii riges, já tot lii kuáddám sämikielâ já kulttuur avepeeivi. Kirjálii kielâtááiđu vuod sämmiliih tarbâškuottii eskin mannjeed talle ko moderniteet já instituutioh, eromâšávt škovlâ, juksii Sämikuávlu. 
Sämmiliih láá meiddei máttám maaŋgâid kielâid tondiet ko sij láá iällám maaŋgâi almugij já kulttuurij kooskâst. Eskin aalmuglâšstaatâi huksim já nationalistlâš politiik levânem vaaigutškuottii sämmiláid nuuvt et sij heeppânškuottii jieijâs, kulttuuris sehe kielâs. Sämikielâ kuittâg siäilui jieijâs ärbivuáválii pirrâsist tego pääihist, puásuituálust já eres ärbivuáválijn pargoin já eellimkiäinuin. 
Eenikielâliih láá ain toollâm kielâ já kulttuur paijeen, já näävt toh láá siäilum já sirdum. Stuárráámus uási kielâmättein ij kuittâg kuássin ennustkin keevti čäällimkielâ. Čäällimkielâ lii digotomlâš almoon: motomeh kevttih tom ennuv, motomeh iä jur ollágin. Liijká-uv čäällimkielâ máttu lii ávhálâš tááláá moodeen maailmist tego mediast, haldâttâsâst, škoovlâst já tiettust. 
Ärbivuáválâš domenij paaldân láá puáttám uđđâáigásiih domeneh. Taid puáhtá jyehiđ hiäjus já kievrâs domenáid. Hiäjus domeneh láá táválávt passiivliih. Taah pyehtih leđe virgáliih laavâ suoijim domeneh teikâ epivirgáliih tego kävppi já postâ. Kievrâs domeneh vuod láá tagareh, main kielâ kulloo já uáinoo: sämikielâ máttááttâskiellân škoovlâst, sosiaallâš mediast, tieđâlâš kiellân, rijjâäigi já kielâsiärvus tooimâin. 
Kielâaktivistij já totkei pargon šadda-uv talle kavnâđ täsitiädu ärbivuáválâš já moodeern domenij paijeentolâmist. Hástun majemui love ive ääigi lii vala šoddâm ärbivuáválii Sämikuávlu ulguubeln ässee sämmilij kielâtááiđu siäiluttem. Taan ääigi taah modern domeneh láá-uv šoddâmin kielâ siäilutteijen já uđđâ sirdemsaijeen. Tutkâmseervi äigičaalâ lii taan ääigi uđđâ, kievrâs kielâdoomeen! 
Nuuvtpa toimâttâskoddeest lii-uv ilo tuáivuttiđ váimulávt tiervâpuáttim luuhâđ  
Sämikielâ já -kulttuur tutkâmseervi vuossâmuu tieđâlii äigičalluu! Taan vuossâmuu  
nummeer teeman lii väljejum kielâiäláskittem: ulmuin kalga leđe motivaatio kevttiđ já varjâliđ jieijâs kielâ já kulttuur. Taan nummeer siijđoin mij uáinip totkeid čälimin taan fáádást. Taan numerist láá fáŕust kuttâ artikkâl. Sämikielâ já -kulttuur tutkâmservi haalijd-uv lieggâsávt kijtteđ taan nummeer čälleid. 
Mondiet taat uđđâ almostittemuáli koolgâi šoddâđ? Suijân lii tot, et sämitutkâmuš ij lah nuuvt puáris syergi, já oovtmottoom lii tieđâlii maailmist tubdâm konkreetlávt tom, et sämikielâ ij lah Suomâ peln nuuvt pyereest tuhhim tieđâlii almostittemkiellân. Mudoi-uv sämikielân čäällim tieđâlávt lii uđđâ äšši, já mottoomnáál lii ain lamaš “älkkeb” turvâstiđ eenâblovokielân - uássin jo tondiet, et tieđâliih almostittemuálih láá lamaš eres kielân ko sämikielân. Taan numerist láá kevttum puoh kulmâ Suomâ pele sämikielâ. Täst ovdâskulij-uv juurdân lii tuhhiittiđ puoh sämikielâid čäällimkiellân. Taat addel kuittâg oovtâ lasefoorum sämikiel tieđâlii čälimân. 
Tutkâmservi ávžoo, et totkeeh já aktivisteh kiävtáččii taan foorum ruokkâdávt já muneoskoittáá. Mij kolgâp huksiđ vuáđu sämikielân čälimân já meiddei toos, et mij koskânân čäittip stuárráb kielâlii torjuu já tolerans. Talle sämikielâst lii puátteevuotâ ovdániđ čäällimkiellân. Talle lii totkeid já aktivistáid máhđulâš lonottâllâđ uáivilijd já toin naalijn huksiđ pyereeb sämipirrâs sämmiláid já eres-uv sämikiel sárnoid. 
Annika PasanenFT 
Laiđiittâs  
Artikkâl vuáđđun lii jieččân post doc –haahâ Saamen kielten intensiivisen  
aikuisopetuksen vaikutukset Suomessa. Lam porgâm hahhuinân ive 2017 rääjist,  
já tom ruttâdeh tááláá tiäđu mield Suomâ Kulttuurruttârááju já Helsig ollâopâttâh. Hahhust mun tuuđhâm Suomâst iivij 2009 - 2016 uárnejum sämikielâi – anarâškielâ, nuorttâlâškielâ já pajekielâ – ubâ ive pištevâš intensiivmáttááttâs vaikuttâsâid sämikielâi tilán. Amnâstâhhân must lii cuáŋuimáánust 2017 uárnejum koijâdâllâm, mon lam vuolgâttâm puohháid, kiäh láá luuhâm sämikielâ Säämi máttááttâskuávdáá (ovdâskulij kiävtám uánádâs SMK) ubâ ive škovliittâsâst ivveest 2011 ovdâskulij, já anarâškielâ tááhust meiddei toid, kiäh uásálistii luuhâmpaje 2009-2010 
tievâsmittemškovliittâsân, mon Oulu ollâopâttâh ornij oovtâst SMK:áin já Anarâškielâ servijn. Čieŋâlub sahhiittâllâmmateriaal uáppein čuákkejuvvoo maŋeláá. Amnâstuv nubbe uási tuálá sistees neelji máttáátteijee vuáđulâš fáddásahhiittâlmijd. Koččâmuš lii ulmuin, kiäh pargeh teikâ láá tutkâmuš äigipaajeest (2009-2016) porgâm váldumáttáátteijen SMK sämikielâ já kulttuur linjeest. 
Taan artikkâlist kieđâvušâm kielâ intensiivmáttááttâs já kielâ oppâm rävisolmožin iänááš anarâškielâ uáinust. Finnejim Webropol-koijâdâlmân 85 vástádâssâd, main 31 pajekielâ lohhein, 14 nuorttâlâškielâ lohhein já 40 anarâškielâ lohhein. Anarâškielâ lohheeh lijjii ohtsis 64:s ivij 2009-2016 kuuđâ kielâškovliimist (tievâsmittemškovlim já vittâ SMK-škovlim). Koijâdâlmist 40 västideijed taha 63 %, mon puáhtá toollâđ viehâ šiev vástádâsmeerrin. Ton keežild keejâm, et must lii šiev vuáđu analysistiđ anarâškielâ rävisulmui škovlim. Tievâsmittemškovliittâsâst 2009-2010 kávnoo ovdil almostum materiaal. Ovdemužžân tast kalga mainâšiđ Olthuis, Kivelä já SkutnabbKangas monografia Revitalising indigenous languages: How to recreate a lost  
generation (2013), mii kovvee oles škovlim tuáváá, vuávámpargo, olášuttem já puátusijd. Muu anarâškielâ iäláskitmân kyeskee náguskirjetutkâmuš (Pasanen 2015) ohtân fokusin vuod lii tievâsmittemškovlim kielâmiäštár-uáppee-hárjuttâllâm, mon mun kuvviim sehe uárnejeijee ete uáppei já kielâmiäštárij uáinust. Uđđâ sárnoi koččâmuš lii puáttám oovdân meiddei motomijn tieđâlijn artikkâlijnân (Pasanen 2014; Pasanen, teddilmist).  
Mun irâttâm taan artikkâlist hammiđ kove tast, magareh ulmuuh vyelgih luuhâđ anarâškielâ já magarij suujâi keežild, magareh feeriimeh ulmuin láá ive pištee kielâ- já kulttuurškovliimist, moin naalijn sij uáppih kielâ já maht sij kevtiškyetih tom eellimstis. Koččâmuš sämikielâi uđđâ sárnoin lii  anarâškielâ tááláá tile já puátteevuođâ tááhust eellimtehálâš. Eenikielâlij sárnoi puáris puolvâ kiäppán ja uđđâ páárnášpuolvâ lii esken šoddâmin. Monâttum suhâpuolvâ (kj. 1. vyelilovo) sii kooskâst lii tot, kote kolgâččij toollâđ kielâ eellimvuáimálâžžân já sirdeđ tom párnáid. Intensiivmáttááttâs puátusijn, vaikuttâsâin já vädisvuođâin finnejum tiätu puáhtá leđe ävkkin sämikielâi máttááttâs já iäláskittem vuáváámist  já išediđ eres-uv almugijd sii viggâmušâin huksiđ monâttum suhâpuolvâ uđđâsist. 
Artikkâl vuosmuu vyelilovvoost mun kuvviim anarâškielâ tááláá tilán vaikutteijee historjálijd tábáhtuumijd já prosessijd. Tot lii taarbâšlâš ton ibbeerdmist, mane rävisulmui kielâškovlim lii anarâškielâ siärváduvâst nuuvt tehálâš.  Mun puávtám meid oovdân almugijkoskâsij kielâsosiologisâš tutkâmkiedist majemui aaigij pajanâm 
new speaker (‘uđđâ sárnoo’) –tutkâmuš, mii kieđâvuš ucceeblovokielâi sárnoid, kiäh  
láá oppâm kielâ pääihi ulguubeln. Távjá koččâmuš lii eidu kielâ oppâmist já kiävtun väldimist rävisolmožin. 
Artikkâl nubbe vyeliloho kieđâvuš tom, magareh anarâškielâ rävisolmožin uáppeeh láá já maggaar tuáváást sij puátih. Kuálmád lovvoost mun kuvviim sii feeriimijd anarâškielâ oppâmist ja niäljád lovvoost ive pištee kielâškovlim puátusijd já vaikuttâsâid. Motomij soojij spejâlistám uáppei koijâdâllâmvástádâsâid SMK sämikielâ já kulttuur linjái uáivimáttáátteijei jurduid ja feeriimáid sehe eres materiaalân, mii fáádást kávnoo. Mun viärdádâlâm anarâškielâ lohhei vástádâsâid eres sämikielâ lohhei vástádâssáid. Viiđâd vyelilovvoost kiäsám koijâdâllâm puátusijd oohtân já analysistám taid čieŋâlubbooht sehe puávtám oovdân tutkâmuš jotkâkoččâmušâid. 
 Historjálâš já kielâsosiologisâš tuávááš  
Toi aaigij rääjist, kuus ulmuu tiätu uulât, anarâškielâ lii sarnum tááláá Aanaar kieldâ jävri- já juhâkuávluin. Historjálij käldei vuáđuld lii oskottettee, et sárnoojuávkku ij lah kuássin dramaatlávt stuárrum ige kiäppánâm – koččâmuš lii ain lamaš muádičyeđe ulmust (kj. ovdm. Nickul 1968: 38; Äimä 1902). Anarâšah láá meiddei aassâm viehânáál siämmáá kuávlust. Sii elimân já kielân vaikutteijee tileh láá kuittâg uáli radikaallávt muttum. Aanaar lii kuhháá lamaš uáli maaŋgâkulttuurlâš já –kielâlâš kuávlu. Jieškođeh-uv kulttuurlâš já kielâjuávhuh láá jottáám Aanaar kuávlust, tuálvum anarâšâin maidnii já puáhtám sijjân maidnii, vaikuttâm sii elimân já loopâ loopâst meid asâiduttâm sii ärbivuáválijd enâmijd. Syemmilij já pajekielâlij varrim Anarân 1800-lovvoost, eellimvuovij nubástus piivdost maŋgâmuddosii päikkituálun já puásuituálun, espanjatavdâ, suomâkielâ pajanem váldukielâ sajattâhân 1900lovo aalgâbeln, suáđih já evakko sehe nuorttâlâšâi asâiduttem 1940-lovo loopâst láá ovdâmeerhah anarâškielâ tilán korrâsávt vaikuttâm tábáhtuumijn. Val 1900-lovo aalgâst anarâškielâ lâi kuávlu váldukielâ, mut suomâkielâ vuoitij viehâ jotelávt suomâkielâlij värrejeijei, almolâš modernisaatio já suomâkielâlii škovlâlájádâs keežild. Soođij maŋa kielâtile huánánij ain, ko evakko- já uđđâsisthuksimäigi nannejii suomâkielâ sajattuv Anarist. Veikâ anarâškielâliih rävisulmuuh jotkii anarâškielâ sárnum koskânis, te ain eenâb perrui kiellân šoodâi suomâkielâ já ain härvibeht párnááh oppii anarâškielâ. Ko ovdil soođij anarâškielâ val kullui perruin viehâ vijđáht, te 1960-lovvoost šoddâm párnáin innig häärvis sárnuškuottii anarâškielâ eenikiellân. (Anarâškielâ šoddâmist uhkevuálásâžžân kj. Olthuis 2000; Olthuis & al. 2013: 31-34;  Pasanen 2015: 86-95.) Motomeh, aainâs Lesk-Ant Uulá (Uula Morottaja), huámmášii kal jo ovdil soođij, mii lii tábáhtuumin, já vađâškuođij staatâst já sämmilijn tooimâid anarâškielâ paijeedmân (Olthuis 2000: 571). Muádi vuođâlohán ij kuittâg ennuskin mihheen tábáhtum, pic kielâ tuše kuuloold monâttij sárnoidis já roolis. Ko sämmilij etnisâš lihâdâs aalgij Suomâ peln vaikuttiđ 60-70-lovvoost, anarâškielâ já anarâšâi rooli tast lâi kuhháá viehâ uáinimettum. Vuosmuuh ovdánemmeerhah lijjii škovlâmáttááttâs älgim 70-lovvoost, anarâškielâ kevttim radiotooimâst 80-lovo aalgâst, kiirjij almostittem tyellittälli já uánihis kielâkuursah rävisulmuid. 
Merkkâtábáhtus lâi Anarâškielâ seervi vuáđudem 1986. Lam jieččân nágustutkâmušâst miäruštâllâm tom anarâškielâ iäláskittem vuosmuu páárrun. Talle lâi almolávt ettum jiänusân, et kielâ láppoo forgâ, jis mihheen ij porguu. Tast aalgij tátulâš já pisovâš pargo ton estimân. (Pasanen 2015: 96-105.) Anarâškielâ servi vuájui algâivij ennuv kirjálâšvuođâ kuástidmân já astoääigi tooimâi orniimân. Uáivipargon šoodâi Anarâš-loostâ almostittem. Taah tooimah lasettii čuuvtij kielâ kevttimdomenijd já kielâ áárvu, mut uđđâ sárnoid toh iä puáhtám. Kielâ pisoi ain koskâahâsij já puárásij kiellân – spiekâstâhhân tuše seervi jođetteijeekuáhtás párnááh, nelji kaandâ, kiäh lijjii oppâm anarâškielâ eeni- vâi kolgâččij-uv ettâđ eejikiellân. Tile kuittâg muttuuškuođij jotelávt, ko servi algâttij kielâpiervâltooimâ ive 1997. Anam taam anarâškielâ iäláskittem nubben páárrun já äigipaijeen, mon rääjist kielâsiärváduvâst lii lamaš joođoost jorgokielâmolsom (eŋg. reversing language  
shift, suom. käänteinen kielenvaihto). Uđđâ anarâškielâ sárnoi puolvâ lâi vistig  
oovtâ piervâljuávhu stuárusâš, 8 párnážid, mut ivveest ihán tot kuuloold stuárui, ko škovlâahasiih vuolgii škoovlân já sii sajan pottii uđđâ párnááh piervâlân. 
Ive 2000 Suomâ vuáđumáttááttâslaahân poođij nubástus, mon mield staatâ koolgâi mävsiškyettiđ sierâ ruttâdmáin sämikielâlii máttááttâs ornim Säämist. Tot merhâšij tom, et kielâpiervâlpárnááh pessii luuhâđ škoovlâst masa puoh amnâsijd anarâškielân. Vuosmuu keerdi oles historjást anarâškielâ finnij virgálâš sajattuv párnái čuovviittâskiellân. Taat nubástus uuigâi joton stuorrâ aašijd, tego oppâmateriaalij rähtim anarâškielân já sánáduv huksim maaŋgâ syergist, moin anarâškielâ ij lamaš kuássin ovdil kevttum. (Olthuis 2000; Olthuis 2003.) 
Kielâiäláskittempargo stuárráámus vädisvuottân lâi aalgâ rääjist pargeevääni. 90-lovo pelimuddoost tile lâi taggaar, ete vuálá 30-ahasiih sárnooh lijjii muádis. Pargoahasiih, kiäh liččii kiävttám kielâ aktiivlávt, lijjii ubâ paje uccáá – sárnuhánnáá tagarijn, kiäh liččii máttám sehe sárnuđ ete luuhâđ já čäälliđ anarâškielâ. Toh, kiäh liččii kolgâm oppâđ anarâškielâ 60-lovvoost ovdâskulij, lijjii pááccám anarâškielâttáá. Maaŋgâ suuvâst kielâsirdem lâi tiäđust-uv potkânâm jo tolebiššáá, nuuvt et saahâ lâi eenâb ko oovtâ kielâttis suhâpuolvâst. Taggaar juávhust sárnoo termáin “monâttum suhâpuolvâ” (eŋg. lost generation).  Kielâ maassâd finnim monâttum suhâpuolvân lii korrâ pargo, maaŋgânáál korrâsub ko kielâsirdem párnáid (kj. Grenoble & Whaley 2006: 56-58). Motomeh pasteh oppâđ kielâ uánehis kuursâin já jiešmáttááttâlmáin, mut iänáás ulmuid taat ij lah tuárvi. Tarbâšuvvojeh intensiivuápuh, moh pišteh tuárvi kuhháá já moh fäälih tuárvi máhđulâšvuođâid kielâ kevttimân. Tot vuod váátá ennuv orniistâllâm já ruuđâ-uv. Vuosmužžân tarbâšuvvoo tiäđust-uv motivaatio, haalu finniđ olssis kielâ. Maaŋgâ anarâš perrust motivaatio stuárui, ko perruu párnááh sárnuškuottii kielâ piervâlist já škoovlâst.  
Anarâškielâ vuosmuš intensiivlâš kielâškovlim uárnejui kiđđuv 1999. Tot piištij kiđđâluuhâmpaje já  vuolgij aaibâs algâtääsist. Uáppeeh lijjii suullân 15:s, já motomijn sist lijjii párnááh kielâpiervâlist. Škovlim piejâi joton maaŋgâ ulmuu persovnlii kielâmolsom anarâškielân mut ij pastam čuávdiđ  pargeevänivuođâ. Sahhiittâllâmmateriaalist, mon lam nuurrâm ivij 2005-2006 anarâš kielâsiärváduv jesânijn – kielâpiervâlpárnái vanhimijn, kielâpargein já eres ulmuin – kulloo uáli čielgâsávt ilo uđđâ pärnipuolvâst, mutâ siämmást huolâ tast, et párnái vanhimeh iä määti kielâ, mut párnáid ij kavnuu kielâlâš toorjâ ige kielâfalâldâh kielâpiervâl já škoovlâ ulguubeln. Ive 2007 šoodâi juurdâ rävisulmui intensiivškovliimist, moos rekrytistuuččii toh ulmuuh, kiäid kielâsiärvádâh enâmustáá tarbâšičij. Taan jurduu puáđus lâi anarâškielâ tievâsmittemškovlim 2009-2010. Škovlim piištij oles ive, já ton maŋa maailmist lijjii 17 uđđâ, pargoahasâš anarâškielâ sárnod jieškote-uv pargosuorgijn. (Pasanen 2015: 167-168, 228-250; Olthuis & al. 2013.) 
Tievâsmittemškovlim algâttij oppeet uđđâ mudo anarâškielâ iäláskitmist. Ton puáđusin vuáđudui uđđâ kielâpiervâljuávkku, aalgij anarâškielâlâš amnâsmáttááttâs paješkoovlâst, anarâškielâst šoodâi ohtâ Aanaar servikode pargokielâin, mediafalâldâh lasanij já anarâškielâ máttááttâs Oulu ollâopâttuvâst vijđánij válduamnâs táásán. Ton puáđusin meid maŋgâseh kevtiškuottii anarâškielâ párnáidiskuin, huolhijguin, skipárijguin já ubâ siärváduvâst já sosiaal viärmáduvâin. Ohtâ puoh tehálumos puátusijn lâi tot, et anarâškielâ intensiivlâš máttááttâs rävisulmuid šoodâi Säämi máttááttâskuávdáá škovlimfalâlduv pisovâš uássin. Ivveest 2011 ovdâskulij lii toimâm oles ive pištevâš anarâškielâ já kulttuur linje, mon siskáldâs lii maaŋgâin oosijn siämmáásullâsâš ko tievâsmittemškovliimist. (Olthuis & al. 2013: 129-144.; Pasanen 2015: 133-138.) 
Uđđâ sárnoi mere ij lah máhđulâš rekinistiđ tárkká, ko kihheen ij pyevti keessiđ čielgâ raajijd kielâsárnoo já ij-sárnoo kooskân. Jis kuittâg kiäččá tuše toi párnái lohomere, kiäh láá kyevtlov ivveest uásálistám kielâpiervâltooimân Aanaar já Avveel juávhuin, tot aldanškuát čyeđe párnáá. Jieškote-uv suujâin puohah sist iä lah kuássin sárnuškuáttám anarâškielâ aktiivlávt teikâ kielâtáiđu lii škoovlâavveest teikâ ton maŋa vájáldum. Mun uáinám kuittâg realistlâžžân, et eenâbloho toin vááijuv čyeđe párnáást láá šoddâm mottoom tääsist kyevtkielâgin. Uđđâ rävisolmoošsárnoi meereest puáhtá ettâđ masa siämmáá. Ko váldá vuotân puoh intensiivškovliittâsâid ja tom, et meiddei jiečânâs uápui, uánihis kuursâi já ollâopâttâhmáttááttâs peht láá šoddâm mottoom verd sárnooh, te rävisulmui meeri-uv aldanškuát čyeđe. Čielgâs lii, et sii-uv kielâtááiđust já kielâkevttimist lââ uáli stuorrâ iäruh. 
Uđđâ sárnooh láá jo taan räi lamaš uáli merhâšittee roolist anarâškielâ siärváduvâst (Pasanen 2015: 168-170). Anarâškielâ sirdemân lahtâseijee pargoin – máttátmist já párnái tipšomist – masa puoh pargeeh láá uđđâ sárnooh. Siämmáánáál uđđâ sárnooh láá meiddei toh, kiäh tááláá ääigi sárnuh uccâpárnáid päikkikiellân anarâškielâ. Uđđâ sárnoi oppâmproosees, kielâtááiđu, kielâlii identiteet, kielâvaljiimijd, háástuid já táárbuid lii tehálâš tutkâđ, vâi anarâškielâ siärvádâh piäsá ovdániđ nuuvt pyereest ko máhđulâš toi resursijguin já ton tiileest, moh tast onnáá peeivi láá. 
Kielâoppâm, tego eenikielâlij kielâovdánem já nubben kiellân máttááttâllee oppâmproosees, láá maailm kielâtutkâmuš kiedist tutkum ennuv já kuhháá. Kielâi uhkevuálásâšvuotâ já iäláskittem pajanii mailmvijđosii tutkâmfáddán 1990-lovvoost, já tađe mield šoodâi tárbu kuvviđ pyerebeht meid taid uđđâ kielâoppâmtiilijd já kielâsárnoojuávhuid, moh lahtâseh nomâlâsân kielâmolsom já kielâi iäláskittem konteekstân. Ohtâ majemui iivij ovdánâm tutkâmsuorgijn kočoduvvoo new speakers –tutkâmuššân, adai uđđâ sárnoi tutkâmuššân. Tot lii porgum enâmustáá Euroop kuávlulij ucceeblovokielâi (eŋg. regional minority languages), tego baskikielâ, iirikielâ ja manksikielâ sárnoi kooskâst. O’Rourke, Pujolar já Ramallo (2015: 2) huámášuteh, et uđđâ sárnoi tutkâmuš puáhtá siämmáá pyereest kuoskâđ algâalmugij kielâi “uđđâsist opâttâllâm”, kielâ maasâd väldim kielâmolsom maŋa. Tutkâmsyergi kieđâvuš ucceeblovokielâid, maid lii máhđulâš oppâđ pääihi ulguubeln, institutionaallávt uárnejum haamijn. Tágáreh láá om.  uccpárnái kielâlávgu, kielâlávgumáttááttâs teikâ rävisulmui kielâškovlim. Tot meerhâš táválávt meiddei tom, et kii peri puáhtá oppâđ kielâ, adai kielâoppâm ij lah räijejum etnisávt. Uáinám,  
et new speaker –tutkâmuš algâvuolgâ já metodeh heivejeh pyereest meiddei  
anarâškielâ tááláá tile kuvviimân, já jieččân post doc –hahhuu ohtân ulmen lii-uv heiviittiđ new speaker –tutkâmuš anarâškielâ kielâsosiologisâš tutkâmân.  
máttááttâlmân, kielâkevttim jieškote-uv domenijn, uđđâ gaeli sárnoi identiteet, koskâvuotâ eenikielâlâš sárnoiguin, jurduuh gaelikielâst já ton puátteevuođâst. Huámášume kiddee uđđâ sárnoi juávhust tot, et nubenáál ko Säämist (kj. 2. vyelilovo), eenâbloho sist láá almaah. Pujolar já Puidgevall (2015) vuod láá tutkâm espanjakielâlâš nuorâ rävisulmuid, kiäh láá oppâm já kevtiškuáttám katalaankielâ Katalonia kuávlust. Suoi kuvviv uđđâ katalaan sárnoi kielâlâš eellimkeerdijd já toin nomâlâsân nubástusâid, jorgálduvâid, maid suoi kočodává katalaankielâlâš termáin 
muda, mudes. Toh pyehtih leđe tábáhtumeh, kuás espanjakielâ sárnoi lii šoddâm  
kontakt katalaankieláin teikâ kuás kielâi rooli ulmuu elimist lii muttum. Toi jorgálduvâi peht suoi halijdává kuvviđ, maggaar lii šoddâđ katalaan sárnon, maggaar proosees tot lii já mii toos vaaikut. Kiäsnii merhâšittee jorgáldâh lii lamaš uđđâ škoovlâ algâttem, já kiäsnii veikâbâ tot, et uđđâ pargosaajeest hovdâ lii tiervâttâm pargee katalaankielân já sun lii iberdâm, et tääl  ferttee sárnuškyettiđ katalaan. 
Anarâškielâ uđđâ sárnooh – kiäh sij láá?  
Mun toohim Webropol-koijâdâllâm Säämi máttááttâskuávdáást sämikielâi já kulttuurij linjáin luuhâm ulmuid cuáŋuimáánust 2017. Koijâdâllâm lâi suomâkielâlâš, ko siämmáš luámáttâh vuolgâttui puoh sämikielâi lohheid. Piejâm motomin čielgâsvuođâ tiet uáinusân meid suomâkielâlijd vástádâsmuulsâiävtuid. Koijâdâlmân västidii 40 anarâškielâ oppâm olmožid. Sist 11:s lijjii uásálistám tievâsmittemškovliittâsân 2009-2010. Luuhâmive 2011-2012 SMK anarâškielâ já kulttuur linjá uáppein käävcis västidii, luuhâmive 2012-2013 uáppein čiččâmâs, luuhâmive 2013-2014 uáppein kuuđâs, luuhâmive 2014-2015 uáppein meiddei kuuđâs já luuhâmive 2015-2016 uáppein kyevtis. Vástádâsâid tuđhâdijn ferttee mušteđ, et västideijeeh láá kielâsárnon uáli jieškote-uvlágán muddoost: motomeh láá oppâm kielâ käävci ihheed tassaaš já motomeh tuše ihe tassaaš. Koijâdâllâm tuáváášuásist koijâdui västideijee alemus škovliittâs, vuođâloho kuás sun lii šoddâm, suhâpeeli já etnisâš juávkku, moos västideijee vuosâsajasávt identifist jieijâs. Koijâdui meid tehálumos motiiveh škovliittâsân uásálistmân, máhđulâš anarâškielâ táiđu ovdil škovlimive sehe tot, maatij-uv västideijee monnii eres sämikielâ ovdil anarâškielâ uápui. 
Anarâškielâ lohheeh láá viehâ škuávlejum juávkku: jobâ ohtnubálovásist lâi aaleeb ollâopâttâhtođhos já siämmáánáál ohtnubálovásist vyeleeb ollâopâttâhtođhos. Käävci uáppee alemus tođhos lâi koskâtääsist, vittâsist lâi opâttâhtääsi škovlim, niäljás alemus škovlim lâi luvâttâh já oovtâst vuáđuškovlâ. Ave peeleest västideijeejuávkku lâi viehâ heterogeenâlâš. Stuárráámus aheluokka lijjii 80-lovvoost šoddâm ulmuuh, 14 västideijed. Čuávuvâžžân enâmustáá lijjii 70-lovvoost šoddâm västideijeeh, oovces. Čiččâmâs lijjii šoddâm 60-lovvoost já siämmáánáál čiččâmâs 50-lovvoost. 90-lovvoost šoddâm västideijeeh lijjii kuulmâs. 
Suhâpelijuáhášume lâi uáli čielgâs: 40 västideijest 36 ađai 90 % lijjii nisoneh, já almaah lijjii neeljis, ađai 10 %. Anarâškielâ lohhei kooskâst nisonij uási lâi kustoo val stuárráb ko oles koijâdâlmân västideijei juávhust: tast nisoneh lijjii 85 % já almaah 15 %. Máttáátteijei sahhiittâlmij já SMK sämikielâ uáppei nommâlistoi vuáđuld čiälgá, et taah lovoh kovvejeh tuođâlii tile sämikielâi lohhei koskâvuođâst. Koččâmuš ij lah tast, et nisoneh liččii tuše västidâm ennuv iäljárubbooht. Mane almaah láá nuuvt čielgâ ucceeblohhoon sämikielâi škovliittâsâst? Čuávuvâš ääših mainâšuvvojeh máttáátteijei sahhiittâlmijn: 1. Suhâpeelij pargoroolih perrust: Nisonij rooli kielâsirden lii stuárráb já sij jurdâččeh eenâb párnáidis já sii puátteevuođâ. Tavekuávlu almaah láá ennuv meddâl pääihist, ige sist lah äigi kielâaššijd. Almaah láá eenâb kiddâ luánduiäláttâsâin, moin lii vaigâd vyelgiđ ihán meddâl: turist- já puásuipargoh. 
2. Almoliih suhâpeli-iäruh: Lii maggaarnii kulttuurlâš trendi, et kielâi luuhâm lii eenâb nisonij äšši. Kieldâ já staatâ pargosoojijn eenâblovvoost láá nisoneh, já sij oceh sämikielâid luuhâđ viehâ ennuv. Almaah iä ane kielâ- já kulttuurtooimâid nuuvt tehálâžžân, pic sij aneh jieijâs puđâldâsâid ennuv tehálubbon. Škovlâjotemist láá kenski pááccám hyenes muštoh tävjibeht almaid. Almaah iä távjá ane kielâ rooli identiteetist nuuvt tehálâžžân. 
Marjut Aikio kieđâvuš uánihávt nisonij já almai jieškote-uvlágán koskâvuođâ sämikielâin jieijâs tutkâmušâst Vuáču kuávlu kielâmolsomist. Sun maainâš, et távjá eidu perruu enni viggá oppâđ sämikielâ, meiddei talle ko enni lii syemmilâš já eeči sämmilâš. Suu mield siärváduv ulguubeln puáttee ulmui lii älkkeb kevtiškyettiđ sämikielâ ko siärváduvâst šoddâm ulmui, kii puáhtá kyeddiđ fárustis “myötäsyntyisenä painolastina saamea kieltävää tabua”. (Aikio 1988: 312.) Aikio mainâšem tile lii uáli táválâš meiddei anarâškielâ siärváduvâst. Perruin, moin enni lii syemmilâš já eeči sämmilâš, nomâlâsân enni lii táválubbooht tot, kote máttááttâl anarâškielâ, siämmást ko eeči távjá máttá kielâ váhá teikâ ij ollágin (Pasanen 2015: 167). Puohah sämikielâi máttáátteijeeh (neeljis) mieđetteh sahhiittâlmijn, et lii vaidâlittee, mon uccáá almaah uásálisteh intensiivmáttáttâsân teikâ ubâpaje loheh sämikielâ, já et maidnii kolgâččii porgâđ toos. Tot “miinii” sátáččij leđe eenâb persovnlâš tääsi kielâmáttááttâs, mii tábáhtuuččij ulmui lunne, sii luándulâš eellim- já pargopirrâsist, teikâ eenâb toimâlâš kielâmáttááttâs, mii sátáččij heiviđ tavekuávlu almaiulmuid pyerebeht ko kielâoopâ luuhâm luokkavisteest. Taggaar vyevih vuod iä šoodâ jiešmeidlist, pic taid kolgâččij vuáváđ pyereest. Kielâmáttááttâs priivaatulmuid mávsáččii luándulávt ennuv eenâb ko máttááttâs oles juávkun. 
Koijâdim, magarin västideijeeh enâmustáá aneh jieijâs etnisávt. Muulsâiävtuh lijjii: “sämmilâš”, “syemmilâš”, “miinii eres”, “jiem haalijd västidiđ teikâ miäruštâllâđ”. 40 ulmust 14:s aneh jieijâs vuosâsajasávt sämmilâžžân já 19:s syemmilâžžân. Ohtâ lâi valjim muulsâiävtu “miinii eres”, já kuuđâs iä halijdâm västidiđ teikâ miäruštâllâđ. Lijjim adelâm majemuu muulsâiävtu, ko lii tiäđust, et ulmuu etnisâš identiteet ij lah távjá máhđulâš oovtâkiärdánávt miäruštâllâđ. Meiddei sämisiärváduvâin láá ulmuuh, kiäh láá mottoomnáálá syemmilâšvuođâ já sämmilâšvuođâ rääji alne, identifisteh jieijâs kuohtuid juávhoid teikâ iä haalijd valjiđ paječalluu jieijâs etnisâšvuotân (om. Sarivaara 2012). Viärdádâllâm 85 ulmuu västideijeejuávhoin čáittá, et anarâškielâ lohheeh lijjii valjim majemuu muulsâiävtu täävjib ko eres sämikielâi lohheeh. Tot puáhtá lahtâsiđ anarâšâi historján. Mottoom kuávluin om. anarâšâi uđâstáálui vuáđudem já syemmilij já sämmilij koskâsiih ávuslitoh láá vijđedâm etnisijd raajijd jo 1900-lovo aalgâbeln (Nahkiaisoja 2006: 97). Västideijei etnisâš identifistem uáinoo kovosist 1. 
Kovos 1: Västideijei etnisâš identifistem. 
Sämmilâš 
Syemmilâš 
Miinii eres 
Ij haalijd västidiđ teikâ miäruštâllâđ 
Västideijei etnisâš identifistem Magarij suujâi keežild ulmuuh tastoo oceh sämikielâ uáppoid? Västideijeeh ožžuu valjiđ oovtâst kuulmâ räi váldumotiiv sämikielâ máttááttâlmân. Puoh enâmustáá, 22 kerdid, lâi väljejum muulsâiähtu “jieččân kielâ teikâ jieččân suuvâ kielâ oppâm”. Taat puáđus lii mielâkiddiivâš: ton keežild  anarâškielâ lii 22 västideijee jieijâs teikâ jieijâs suuvâ kielâ. Kuittâg tuše 14 olmožid lijjii västidâm, et sij aneh jieijâs sämmilâžžân. Čielgiittâs puáhtá leđe tot, et meiddei toi ulmui, kiäh iä halijdâm miäruštâllâđ jieijâs etnisâš identiteet, suuvâst sämikielâ lii “jieijâs kielâ”. Sáttá leđe nuuvt-uv, et olmooš lii miäruštâllâm jieijâs syemmilâžžân, mut suuvâst lii tovle sarnum anarâškielâ. Teikâ ohtâ, mii puáhtá čielgiđ ruossâriijđo, lii tot, et mottoom sämisuuhân naaijâm västideijeeh láá nabdam pelikyeimis suuvâ “jieijâs suuhân”. Tagarij tábáhtusâi várás mun lijjim adelâm čuávuváá muulsâiävtu “muu pelikyeimi teikâ párnái kielâ oppâm”.  Tom lijjii valjim čiččâmâs. “Tárbu pargoelimist” lâi lamaš motiivin käävci västideijei já pargomáhđulâšvuođâi vijđedem 14 västideijei. Toi kyevti muulsâiävtu iärrun lijjim nabdam tom, lii-uv olmooš jo lamaš pargoost, mast lii konkreetlâš tárbu anarâškielâ tááiđun, vâi lii-uv sun keččâm almolubbooht ovdâskulij, et anarâškielâ táiđu liäkká sunjin eenâb uuvsâid. Haalu tuárjuđ sämikielâlii siärváduv lâi lamaš suijân 14 ulmuu kielâuáppoid ja čiččâm västideijed lijjii ubâ paje lamaš kiddiistum anarâškielâst. Käävcis lijjii valjim muulsâiävtu “miinii eres”, já motomeh lijjii  čáállám ton ohtâvuotân jieijâs motiivijd. Toh motiiveh labdasii haalun vuáháduđ pyerebeht jieijâs aassâmkuávlun, toollâđ koskâive argâelimist teikâ ubâ paje ovdediđ jieijâs tááiđuid já tiäđuid.  Ulmui motiiveh sämikielâ luhâmân uáinojeh kovosist 2. 
Suuvâ kielâ 
Pargomáhđulâšvuođâi 
vijđedem Haalu tuárjuđ kielâsiärváduv 
Tárbu pargoelimist 
Miinii eres 
Pelikyeimi / párnái kielâ 
Kiddiistum anarâškielâst 
Kovos 2: Västideijei váldumotiivih anarâškielâ luhâmân. 
Väs�deijei mo�ivih anarâškielâ luhâmân Ovdil anarâškielâ uápuid viehâ uccâ uási lohhein maatij kielâ muuneeld aktiivlávt, mut stuárráb uási iberdij kielâ. Västideijein viiđâs mattii sárnuđ kielâ mahtnii já lovvees váhá – loopah iä sárnum. Ohtâ maatij čäälliđ viehâ pyereest, kuulmâs mahtnii já kuuđâs váhá. Kyevtis almottáin, et  suoi iberdáin kielâ njyebžilávt jo ovdil luuhâmive, já siämmáánáál kyevtis iberdáin viehâ pyereest, 11:s mahtnii já oovces váhá. Ađai tuše 16 olmožid 40:st iä iberdâm anarâškielâ jieijâs mielâst ollágin. Maht taat talle lii máhđulâš? Ohtâ suijâ toos lii tot, et viehâ stuorrâ uási maatij monnii eres sämikielâ ovdil anarâškielâ máttááttâllâm. Kuuđâs västidii, et mattii eres sämikielâ njyebžilávt, já 15:s mattii váhá. Tallehân lii luándulâš, et olmooš ibbeerd mottoomnáál meiddei anarâškielâ, veikâ ij liččii tom kuássin máttááttâllâm. 19 västideijed iä máttám muuneeld eres sämikielâ. 
Tärhibeht ij koijâdum, mon sämikielâst lii saahâ, mut lii ervidemnáál, et iänáážin pajekielâst. Tom máttááttâlmân láá kuhháá lamaš ennuv pyerebeh máhđulâšvuođah ko eres sämikielâi máttááttâlmân: tot lii máttááttum škoovlâst já kielâkuursâin, já SMK máttááttâsohjelmist tot lii jo kuhháá lamaš ive teikâ ihepele pištevâš intensiivmáttááttâssân. Pajekielâ lii tiäđust-uv meiddei puoh sämikielâin enâmustáá eellimvuáimálâš já viijđásumosávt sarnum, tot lii maaŋgâin kuávluin siäilum päikkikiellân já puoh suhâpuolvâi savâstâllâmkiellân. Pajekielâ lii meiddei tot kielâ, mon anarâšah láá motomijn kuávluin ärbivuáválávt oppâm nubben kiellân, ko ohtâvuođah pajekielâlijguin láá lamaš valjeest (om. Valtonen 2014: 113-114.) 
Kyevtkielâlâšvuotâ anarâškielâ já pajekielâ kooskâst lii kuittâg lamaš oovtpiälálâš: pajekielâliih láá harvii oppâm anarâškielâ nuuvt et liččii sárnuškuáttám-uv tom. Kielâi já toi sárnoi kooskâst lii 1900-lovo ääigi Anarist lamaš tiätulágán hierarkia, mon konteevstâst lii orroom tego luándulaahân, et ucceeb kielâ sárnoo viggá sárnuđ stuárráb kielâ. Ääigi mield ohtâsâš savâstâllâmkiellân lii távjá väljejum eidusâš eenâblovokielâ adai suomâkielâ. (Kj. Morottaja 1991.) Taat hierarkia ja kielâvaljimstrategia Suomâst kevttum sämikielâi kooskâst lii muttuuškuáttám esken 1900-lovo loopâst já 2000lovo ääigi, ko ucceeb sämikielah láá iäláskâm já finnim uđđâ sárnoid já uđđâ kevttimkuávluid. Toi mield kielâi árvu lii pajanâm já sämikielah láá šoddâm eenâb täsiárvusâžžân. Lam jieččân nágustutkâmušâst (Pasanen 2015: 379-381) puáhtám oovdân nk. maaŋgâsämikielâlii kielâkevttimstrategia, mii meerhâš tom, et jieškođehuv sämikielah kiävttojeh paldâluvâi om. mediast já pargosoojijn. Uáinám, et tot lii sehe kielâiäláskittem puáđus et tom čuuvtij nanosmittee almoon, mii taha pyere puoh sämikieláid já sämisiärvádâhân. 
    Kielâ oppâmin  
Koijâdâllâm nube uási fáddá lâi anarâškielâ máttááttâllâm ja feeriimeh luuhâmivveest. Koijâdim, magarin ulmuuh onnii máttááttâllâm, mon muddoost sij sárnuškuottii sämikielâ, maht sii mielâst eenikielâliih anarâškielâ sárnooh valdii kielâmáttááttâlleid vuástá, mii tooimâi uápuin pyereest já maid ličij västideijei mielâst puáhtám porgâđ eresnáál. Pajedâm tast taan ohtâvuođâst kyehti koččâmuš: anarâškielâ aktiivlâš sárnum älgim sehe eenikielâlij tolâduumijd. Kielâlâš tolâdumeh (su. kieliasenteet, eŋg. language attitudes) uáivildeh kielâ kyeskee jurduid, munejurduid, oskomušâid já tobdoid. Tot, maht eenikielâliih väldih vuástá uđđâ kielâsárnoid, lii uáli merhâšittee äšši kielâsiärváduvvâst, eromâsávt ko saahâ lii uhkevuálásâš kielâ iäláskitmist.  
Anarâškielâ já kulttuur linje máttáátteijee kielâkevttimstrategia lii lamaš taggaar, et sun sárnu aalgâ rääjist nuuvt ennuv anarâškielâ ko máhđulâš, mut aalgâst máttát enâmustáá suomâkielân. Muádi máánu siste máttááttâs-uv jo tábáhtuvá uássin anarâškielân, mut suomâkielâ lii loopâ räi fáárust išekiellân, om. váddásumos kielâoppâaašij čielgiimist. Máttáátteijee mield lii ennuv juávhust já juávkkudynamiikast kiddâ, mon muddoost já mon aktiivlávt uáppeeh kevtiškyetih anarâškielâ. Táválávt luoka ohtsâš kiellân kiävttoo anarâškielâ jo ovdil juovlâi. Västideijein kuulmâs västidii, et sij sarnuu anarâškielâ aktiivlávt aalgâ rääjist já kuuđâs vuod luuhâmive aalgâbeln. Enâmustáá uáppeeh lijjii valjim muulsâiävtuid “muádi máánu siste””(14 västideijed) ja “luuhâmive loppâbeln”“luuhâmive loppâbeln” (še 14 västideijed). Neeljis iä jieijâs vástádâs mield lamaš sárnuškuáttám ollágin. Puáđus uáinoo kovosist 3. 
Kovos 3: Anarâškielâ aktiivlâš sárnum algâttem luuhâmive ääigi. 
Tot, maht eenikielâliih sárnooh väldih vuástá kielâ máttááttâlleid, lii uáli kuávdáš koččâmuš mon peri kielâsiärváduvâst. Tot lahtâs kielâiäláskittem máhdulâšvuođáid, kielâ eellimvuáimán, uđđâ sárnoi integristmân, suhâpuolvâi koskâsijd koskâvuođáid, ärbivuovij siirdâšmân jna. Anarâškielâ ubâihásii máttááttâsâst lii aalgâ rääjist, ađai tievâsmittemškovlim 2009-2010 rääjist, lamaš kiävtust nk. kielâmiäštár-uáppee – hárjuttâllâm. Puáhtá-uv ettâđ, et anarâškielâ uđđâ sárnoi ohtâvuođah eenikielâlâš sárnoiguin láá aalgâ rääjist valdum vuotân já ovdedum. Kielâmiäštár-uáppee – hárjuttâllâm vuávájui tievâsmittemškovlim tárboid Kalifornia algâaalmugkielâi iäláskitmist hämmejum Master-Apprentice Language learning program vuáđuld.  
Aalgâ rääjist Luuhâmive aalgâbeln Muáddi máánu siste Luuhâmive loopâbeln Ij ollágin 
Anarâškielâ ak�ivlâš sárnum ive ääigi 
Tot meerhâš tom, et kielâ X máttááttâllee olmooš viättá ääigi kielâ X njyebžilávt sárnoo ulmuin, kii táválávt lii puárásub olmooš, já ohtsâš sárnumkiellân kiävttoo tuše kielâ X. Tievâsmittemškovlim positiivlâš feeriimij keežild kielâmiäštárhárjuttâllâm lii valdum anon SMK anarâškielâ já kulttuur linjeest. Linje máttáátteijee vuávái toos lasseen val nk. pärnikielâmiäštárhárjuttâllâm, mast miäštárin láá párnááh, kiäh láá oppâm kielâ kielâpiervâlist já škoovlâst, máhđulávt meiddei pääihist. Pajekielâ já kulttuur linjeest kielâmiäštárhárjuttâllâm ij lah eidusâš uási uápuin, mut mottoom uáppeeh láá jiejah finnim olssis kielâmiäštár, táválávt kietâtuojij ohtâvuođâst. Nuorttâlâškielâ linjeest kielâmiäštárhárjuttâllâm lii valdum ohjelmân anarâškielâ myenster mield. (Hinton 2002; Olthuis et al. 2013: 40-46, 79-94; Pasanen 2015: 251-314.) 
Iäruh oppâohjelmijn uáinojeh koijâdâllâm koččâmušâst, mii kuáská eenikielâlij tolâdume kielâmáttááttâllei kuáttá. Toin, kiäi uápui uássin lii kielâmiäštárhárjuttâllâm, láá jiešmeidlist ohtâvuođah eenikielâlijguin, ko iärásijn toh sättih pääcciđ ennuv vánásubbon. Anarâškielâ eenikielâlij kielâmiäštárij tolâdumeh uđđâ sárnoi kuáttá láá kielâmiäštártooimâ aalgâ rääjist lamaš positiivliih (Pasanen 2015: 263-309). Hárjuttâllâmuási lasseen puátusáid vaikutteh vissásávt eres-uv ääših, moid mun maacâm artikkâl viiđâd lovvoost, ko siämmáá ääših uáinojeh meiddei mottoom eres puátusij ohtâvuođâst. 
Anarâškielâ lohhei feeriimeh eenikielâlij tolâduumijn láá čielgâsávt  positiivluboh ko eres sämikielâi lohhei. Jobâ 29 västiđeijed ađai 73 % anarâškielâ uáppein lijjii feerim tolâduumijd uáli movtijditten (suom. erittäin kannustavana), 10 västideijed ađai 25 % iänáážin movtijditten (suom. pääosin kannustavana) já 2 % ađai oovtâ västideijee mielâst tolâdumeh lijjii jieškote-uvlágáneh jieškote-uv ulmuin (suom. henkilöstä  
riippuen vaihtelevana). Oles koijâdâllâm 85 ulmuu västideijeejuávhu (anarâškielâ,  
pajekielâ já nuorttâlâškielâ lohheeh) kooskâst 39 %  lijjii valjim vástádâsmuulsâiävtu “uáli movtijdittee” já 35 % muulsâiävtu “iänáážin movtijdittee”. 25 % mielâst tolâdumeh lijjii ulmui mield jieškote-uvlágáneh, já 1 % ađai oovtâ ulmuu mielâst tolâdumeh lijjii lamaš uáli kriittâliih teikâ negatiivliih. Meiddei oles västideijeejuávhu puátuseh láá tiäđust-uv uáli ruokâsmitteeh: čielgâ eenâbloho sämikielâi lohhein lii feerim eenikielâlij tolâduumijd movtijditten. Anarâškielâ lohhei feeriimeh ääšist puátih oovdân kovosist 4. 
Kovos 4: Anarâškielâ lohhei feeriimeh eenikielâlij tolâduumijn. 
Uđđâ kieláin ovdâskulij  
Kielâ máttááttâllâm lii proosees, mii ij kuássin nuuvâ. Ohtâ ihe lii jotelávt lappâd, já ton maŋa kielâmáttááttâllee lii olgon škoovlâst nanosub teikâ hiäjub kielâtáiđuinis já jieštobdoinis. Maht talle kiävá? Toos mun uuccim vástádâsâid koijâdâllâm kuálmád já kenski tehálumos uásist. 
Váhá paijeel peeli anarâškielâ lohhein, 21 olmožid muštâlii, et sij kevttih anarâškielâ tááláá ääigi (ađai kiiđâ 2017) piäiválávt. 13 västideijed kevttih kielâ aktiivlávt mut iä jyehi peeivi, já kuuđâs västidii, et sij kevttih kielâ harvii. Kihheen ij lamaš 
Eenikielâlij tolâdumeh kielâmá�áá�âllei kuá�á  
Uáli mov�jdi�ee 
Iänáážin mov�jdi�ee 
Ulmust kiddâ 
(Iänáážin krii�âliih teikâ 
nega�ivliih) (Uáli krii�âliih teikâ nega�ivliih) valjim muulsâiävtu “jiem keevti kielâ”.  Ko tolebiššáá neeljis lijjii västidâm koččâmušân kielâ sárnum aalgâtmist, et sij iä sárnuškuáttám luuhâmive ääigi ollágin, te kustoo ääigi mield sij-uv láá kevtiškuáttám kielâ. Kovos 5 kovvee taid puátusijd. Anarâškielâ lohhei vástádâsah iäránii oppeet oles koijâdâllâm vástádâsâin váhá positiivlubbooht. Ko puoh västideijein 42 % kiävttá sämikielâ jyehi peeivi, anarâškielâ lohhein tot uási lii 53 %. 
Kovos 5: Anarâškielâ lohhei aktiivlâš kielâkevttim koijâdâlmân västidem ääigi. 
Kost já kiäin anarâškielâ uđđâ sárnooh talle kevttih kielâ? 40 uáppest joba 17:s lijjii luuhâmive maŋa algâttâm uđđâ pargo, kost sij peesih kevttiđ sämikielâ. Maid kielâkevttim pargoost kiäs-uv meerhâš, tom puáhtá smiettâđ. Mun tárguttim tom, et sämikielâ kulloo pargokován virgálâš já pisovâš uássin, ijge koččâmuš lah tuše tyellittälli sämikielân savâstâlmist kähvivisteest pargoskipárijguin. Oovce västideijed lijjii västidâm, et uápui maŋa sist jotkui tooleeb pargo, mut sij kevtiškuottii tast sämikielâ. Ohtâ lâi juátkám pargo, kost sun lâi jo ovdil kiävttám sämikielâ. Ađai 40 västideijest joba 27:s lijjii anarâškielâ uápui maŋa peessâm kevttiđ pargoost sämikielâ. Tom puáhtá anneeđ uáli jo šiev puáđusin. 
Piäiválávt Ak�ivlávt, mut ij jyehi peeivi Harvii (Ij ollágin) 
Anarâškielâ ak�ivlâš kev�m väs�dem ääigi Kielâ eellimvuáimálâšvuođâ tááhust lii kuittâg val tehálub koččâmuš, kevtiškyetihuv uđđâ sárnooh anarâškielâ jieijâs privaatelimist. Tom mun kärttejim kulmáin koččâmuššáin: kielâkevttim párnáiguin, kielâkevttim skipárijguin já kielâkevttim huolhijguin. Västideijein 30:st lijjii párnááh. Sist 17:s västidii, et luuhâmihe lâi vaikuttâm kielâkevttimân párnáiguin mottoom verd: sij lijjii sárnuškuáttám eenâb sämikielâ párnáiguin. Čiččâmâsâst vaikuttâs lâi lamaš merhâšittee: anarâškielâst lâi uápui mield šoddâm päikkikielâ. Päikkikielâ puáhtá oppeet iberdiđ váhá jieškoteuvnáálá; mun uáinám tom kiellân, mii kiävttoo pääihist piäiválávt, juo-uv eres kielâi lasseen teikâ ohtuunis. Iärásijn anarâškielâ oppâm ij vaikuttâm, ko juo-uv sij lijjii jo ovdil uápui sárnum sämikielâ párnáiguin teikâ sij iä ubâ paje kiävttám sämikielâ párnáiguin. Masa puohâin anarâškielâ uápuh lijjii lasettâm anarâškielâ kiävtu ustevijguin, uáppásijguin, naaburijguin jna. 21 tábáhtusâst kielâkiävttu lâi lasanâm čuuvtij, já 15 västideijee mield mottoom verd. Niäljásist tile lâi pissoom siämmáálágánin ko ovdil uápui. Anarâškielâ sárnum párnáiguin já sosiaallâš viärmáduvâin uáinoo kovosist 6. Ohtâ koččâmuš lâi tárguttum tuše toid, kiäin láá sämikielâliih hyelhih. Mun uáivildim nomâlâssân västideijee jieijâs suuvâ, ij ávuskyeimi suuvâ, mut lii oppeet máhđulâš, et kiinii lii tulkkum koččâmuš jieijâsnáál. 22 olmožid lijjii västidâm taan koččâmušân. Koijâdim kielâsárnoin sii kielâkiävtust  vanhimijguin, áhuiguin já äijihijguin, obijguin já viljâiguin já eres huolhijguin. Čielgâsávt enâmustáá, 19 västideijee mield, anarâškielâ kiävttu lâi lasanâm eres huolhijguin – kiäh toh talle ležeh-uv. Toi vittâsist, kiäin lâi sämikielâlâš ákku teikâ äijih elimin, kulmâsist sämikielâ kiävttu lâi lasanâm čuuvtij ja kyevti västideijest pissom siämmáá tääsist. Vanhimijguin já obijguin já viljâiguin sämikielâ kiävttu lâi lasanâm muáddásist mottoom verd, harvii čuuvtij. Enâmustáá muulsâiähtu “pissom siämmáá tääsist” lâi väljejum oobij já vieljâi tááhust, ađai sijguin kielâmolsom suomâkielâst anarâškielân lâi tábáhtum puoh härvimustáá. 
a) Párnáiguinb) Skipárijguin jno. Merhâši�ee vaiku�âs 
Mo�oom verd vaiku�âs 
Ij vaiku�âs, pisoi siämmáátääsist 
Kovos 6: Anarâškielâ uápui vaikuttâs anarâškielâ lohhei kielâkevttimân a) jieijâs párnáiguin já b) uste-vijguin, uáppásijguin, nááburijguin jno. 
Västideijeeh ožžuu árvuštâllâđ jieijâs kielâtááiđu sämikielâst tállân luuhâmive maŋa já västidem ääigi. Oppeet ferttee mušteđ, et toi koskâsâš äigi lâi jieškote-uv västideijest uáli ereslágán: motomijn ihe já nuubijn vuod čiččâm ihheed. Lijjim kiddiistum tast, lii-uv kielâtáiđu västideijei mielâst ääigi mield eenâb-uv puáránâm vâi huánánâm. Kielâtááiđu lijjim juáhám kuuđâ uásán: sárnum, čäällim, kielâoppâ, sánádâh, sárnum kielâ iberdem já čaallum kielâ iberdem. Tego táválávt, ulmuuh lijjii jieijâs mielâst ennuv pyerebeh sämikielâ ibbeerdmist ko aktiivlâš pyevtitmist. Nuuvt lâi meiddei anarâškielâ lohhein: kyehti nanosumos kielâtááiđu uási lijjii kuohtui äigipojij sarnum kielâ já čaallum kielâ iberdem. Kyehti hiäjumus vuod lijjii sehe tállân uápui maŋa ete västidem ääigi kielâoopâ já sánáduv haldâšem. Neelji kielâtááiđu uásist anarâškielâ lohhei árvuštâlmeh jieijâs kielâtááiđust lijjii algâaalgâst koskâmiärálávt váhá pyerebeh ko pajekielâ já nuorttâlâškielâ lohhei árvuštâlmeh. Kielâoopâ já sánáduv haldâšem tááhust vuod pajekielâlij árvuštâlmeh, já kielâoopâ tááhust meiddei nuorttâlâškielâlij árvuštâlmeh lijjii algâaalgâst váhá ollâguboh ko anarâškielâ lohhein. Uáli merhâšittee puáđus lii tot, et anarâškielâ lohhei árvuštâlmeh jieijâs kielâtááiđust lijjii puáránâm ääigi mield puoh eres oosijn peic čälimist. Tom sij lijjii árvuštâllâm ucánjáhháá pyerebin tállân luuhâmive maŋa. Puoh enâmustáá anarâškielâ lohhei mielâst lijjii puáránâm sarnum kielâ iberdem já sárnum. Pajekielâ lohhein vuod kielâtáiđu puoh uásih lijjii árvuštâllum váhá hiäjubin västidem ääigi ko tállân uápui maŋa. Nuorttâlâškielâ lohhei áárvuin čäällimtáiđu já kielâoopâ haldâšem lijjii hiäjunâm, eres uásih puáránâm. 
Ulmuu feerim jieijâs kielâtááiđust lii uáli persovnlâš äšši, moos vaikutteh suu tuávááš já jiešvuođah. Ij lah kuittâgin oskottettee, et aaibâs heeviimist anarâškielâ lohhei kove jieijâs kielâtááiđust já ton ovdánmist ličij nuuvt maaŋgâpiälásávt positiivluboh ko eres sämikielâi lohhein. Almoon tyehin ferttejeh kavnuđ siärvádâhliih suujah. Toh pyehtih lahtâsiđ kielâsiärváduv tolâduumijd: maggaar kielâtáiđu kielâsárnost vuárdoo já maggaar macâttâs olmooš finnee jieijâs kielâtááiđust. Konkreetlub čielgiittâs puáhtá uuccâđ viärdádâlmáin anarâškielâ já eres sämikielâi lohhei vástádâsâid koččâmuššáid, moh kyeskih sämikielâ kevttimân västidem ääigi:  kielâ kevttim ubâ paje, kielâ rooli pargoelimist uápui maŋa, kielâ kevttim perrust já sosiaal viärmáduvâin. Anarâškielâ lohheeh oroh kevttimin anarâškielâ puoh toin domenijn koskâmiärálávt mottoom verd eenâb ko eres sämikielâi lohheeh jieijâs sämikielâ. Kevttih-uv sij kielâ eenâb tondiet ko sij aneh jieijâs kielâtááiđu pyerebin – vâi aneh-uv sij jieijâs kielâtááiđu pyerebin tondiet ko sij kevttih kielâ eenâb? Toos lii máhđuttem västidiđ taan amnâstuv vuáđuld, mut mun arvâlâm, et sehe ete. Mun kieđâvušâm ääši kieŋâlubbooht viiđâd lovvoost. 
Ohtâ tehálumos koččâmušâin koijâdâlmist lii muu mielâst tot, aneh-uv sämikielâi uđđâ sárnooh jieijâs kielâsiärváduv jesânin vâi ton ulguupiälásâžžân. Aneh-uv sij jieijâs “olmâ” kielâsárnon? Já aneh-uv iäráseh sii “olmâ” kielâsárnon? Uásálistehuv sij sämikielâlâš toimáid já savâstâlmáid? Tobdeh-uv sij oohtânkulâvâšvuođâ eres kielâsárnoiguin? Anarâškielâ lohhein 14:s västidii, et sij aneh jieijâs kielâsiärváduv aktiivlâš uássin. 21:s kuleh jieijâs mielâst monnii verd kielâsiärvádâhân. Kyevtis västidáin, et sij tobdeh ulguupiälásâšvuođâ, já kuulmâs iä máttám miäruštâllâđ. Ko taam viärdádâl oles koijâdâllâm puátusáid, tile lii tággáár: puoh västideijein 21% tuubdâi jieijâs kielâsiärváduv aktiivlâš jesânin, anarâškielâ lohhein 35 %; puoh västideijein 52 % já anarâškielâ lohhein 53 % kulá jieijâs mield mottoomnáál kielâsiärvádâhân; ulguupiälásâžžân jieijâs tobdá puoh västideijein 15 % já anarâškielâ lohhein 5 %; puoh västideijein 12 % já anarâškielâ lohhein 8 % iä máttám västidiđ. Kovos 7 čáittá anarâškielâ lohhei puátusijd. 
Kovos 7: Anarâškielâ uđđâ sárnoi feeriim jieijâs roolist anarâškielâ siärváduvâst. 
Anarâškielâ máttááttâs tehálâšvuotâ čiälgá pyereest tast, et 24:s lijjii valjim vástádâsmuulsâiävtu “jorgâldâhtahhee” (suom. käänteentekevä) luuhâmive merhâšume kuvviimist. 12:s miäruštâllii tom tehálâžžân, já loopah neeljis västidii, et kal tast miinii merhâšuumijd lâi. Kihheen ij västidâm, et tast ij liččii lamaš mihheen merhâšuumijd. Mondiet talle kielâmáttááttâllâm lii nuuvt maŋgâsân eellimnubásteijee fiäráán? Anarâškielâ máttááttâlleid tot lii merhâšittee tiäđust-uv jo ohtuu tondet, et stuorrâ uási sist lii finnim anarâškielâ uápui maŋa uđđâ pargo. Eellim lii tastoo kielâ mield konkreetlávt muttum. Nube tááhust vissâ eidu toh ulmuuh, kiäh láá annaam anarâškielâ oppâm 
Anarâkielâ uđđâ sárnooh anarâškielâ siärváduvâst  
Aná jieijâs siärváduv ak�ivlâšjesânin 
Kulá siärvádâhân mo�oom verd 
Aná jieijâs ulguupiällásâžžân 
Ij mää� väs�diđ tehálâžžân olssis, láá uuccâm anarâškielâlijd pargoid. Vástádâs tyehin puáhtá uáiniđ meiddei ennuv eres aašijd. Eenâbloho västideijein láá sárnuškuáttám anarâškielâ jieijâs párnáiguin já sosiaal viärmáduvâin. Tego koijâdâllâm tuáváášuásist čiälgá, táválumos motiiv anarâškielâ máttááttâllâm lii lamaš jieijâs teikâ jieijâs suuvâ kielâ máttááttâllâm. Taggaar prosesist puáhtá sárnuđ kielâ maasâd väldimist (eŋg. 
reclamation).  
Kielâ merhâšume lii jieškote-uv kulttuurijn já jieškote-uvlágán ulmuid ereslágán. Smolicz (om. 1981: 75-90) lii kieđâvuššâm kulttuurij kuávdáš áárvuid (eŋg. core  
values), moin kielâ puáhtá leđe ohtâ. Lam ennuv smiettâm, vyelgih-uv sämikielâ  
máttááttâllâđ eromâšávt ulmuuh, kiäid kielâ lii taggaar kuávdáš árvu. Halijdim kuullâđ máttáátteijei uáinuid tast, maid sämmilijn váátá väldiškyettiđ maasâd jieijâs suuvâ kielâ. Lii-uv tot äšši, mon kii peri puáhtá porgâđ, vâi pargeh-uv tom nomâlâs tiätulágán ulmuuh? Oovtâ máttáátteijee mield enâmustáá meerhâš ulmuu siskáldâs proosees. Tot, et sämmilâš vuálgá oles ihán taggaar korrâ paargon ko sämikielâ máttááttâllâđ, váátá tom, et sun lii pastam kieđâvuššâđ kielâ merhâšume. Sun lii mieđettâm olssis, et sust váilu miinii: sun ij lah ubâlâš sämikielâttáá. Puohah iä paste toos, já sist pijsájeh čielgiittâsah toos, mane sij iä pyevti máttááttâllâđ sämikielâ. Nubbe västidij, et eenâb-uv lii nuuvt pelij, et luuhâmihe mield kielâ merhâšume ulmuid stuáru já sämikielâ uápuh taheh maŋgâsijn tiätulágán kielâaktivistijd. 
Sämikielâ uáppeeh muttojeh luuhâmive mield, tom tiäduttii puoh nelji máttáátteijee. Kielâoppâm puáhtá vaikuttiđ uáppei identiteetân, jieštobdon, maailmkován, äigiajanâssáid, kárvudâtmân, sosiaallâš koskâvuođáid já ennuv eres aššijd. Máttáátteijeid lii stuorrâ ilo peessâđ čuávvuđ tom nubástus já jotteeđ taan čoođâ uáppeiguin. Tego ohtâ máttáátteijee kuvvij: “Ulmuuh tego liäđuškyetih ton ive ääigi”. 
Uđđâ jienah anarâškielâ siärvusist  
Oovdeb vyelilovoin čiälgá viehâ ennuv, magareh láá 40 anarâškielâ uđđâ sárnoo tuávááh, feeriimeh anarâškielâ oppâmist já kielâvaljiimeh luuhâmive maŋa. Oohtânkiässun uáppei tuáváin puáhtá ettâđ, et sij láá uáli maaŋgâahasiih ja koskâmiärálávt viehâ škuávlejum ulmuuh, kiäin suullân peeli aná jieijâs vuosâsajasávt syemmilâžžân já nubbe peeli aná jieijâs sämmilâžžân teikâ ij haalijd miäruštâllâđ jieijâs etnisâš identiteet. Anarâškielâ uđđâ sárnoo lii táválávt nissoon. Táválumos motiiv anarâškielâ uáppoid lii jieijâs teikâ jieijâs suuvâ kielâ maasâd väldim, ton maŋa táválumoseh haalu tuárjuđ anarâškielâlii siärváduv já jieijâs pargomáhđulâšvuođâi vijđedem. Suullân peeli västideijein maatij monnii eres sämikielâ ovdil anarâškielâ uápui. Aktiivlávt anarâškielâ mattii tuše motomeh, mut maŋgâsist lâi passiivlâš kielâtááiđu. 
Uáppeeh sárnuškuottii anarâškielâ jieškote-uv mudoin luuhâmive. Váhá paijeel peeli uáppein muštâlii, et algâttii sárnum majemustáá muádi máánu siste, já váhá vááijuv peeli lâi sárnuškuáttám aktiivlávt luuhâmive loopâbeln – muádis iä ollágin. Koijâdâlmân västidem ääigi váhá paijeel peeli uáppein keevtij anarâškielâ jyehi peeivi, já loopah váhá härvibeht teikâ harvii, mutâ kihheen ij lamaš joskâm kevttimist kielâ. Čielgâ eenâbloho uđđâ sárnoin lâi peessâm kevttiđ anarâškielâ pargoelimist uápui maŋa. Masa puohâin anarâškielâst lâi šoddâm kielâ, mii kiävttoo ustevijguin já uáppásijguin, ja čielgâ eenâbloho toin, kiäin láá párnááh, lijjii sárnuškuáttám anarâškielâ párnáid, eenâb teikâ ucceeb. Toin, kiäin lijjii anarâškieltáiđusiih hyelhih elimin, motomeh lijjii sárnuškuáttám siiguin anarâškielâ. 
Tast peerusthánnáá, lijjii-uv uáppein anarâškielâ sárnooh jieijâs pirrâsist, kielâuápui ääigi sij uápásmuvvii eenikielâlâš sárnoiguin aainâs-uv kielâmiäštáhárjuttâlmist. Uáppei feeriimeh eenikielâlij tolâduumijn lijjii hirmâd positiivliih: čielgâ eenâbloho miäruštâlâi taid uáli movtijditten. Västideijein váhá paijeel peeli tuubdâi, et kulá anarâškielâ siärvádâhân mottoomnáál, já ucceeb uási oonij jieijâs siärváduv aktiivlâš uássin. Muádis tuubdâi jieijâs ulguupiälásâžžân teikâ ij máttám västidiđ. Anarâškielâ uápui merhâšume lâi lamaš västideijeid uáli styeres, čielgâ eenâblohon njuolgist eellim nubástittee fiäráán. Loopân tot lâi lamaš tehálâš teikâ ij nuuvt hirmâd tehálâš. 
Muu post doc –hahhuu váldu-ulmen ij lamaš, ige taan artikkâl váldu-ulmengin, viärdádâllâđ jieškote-uv sämikielâi lohhei puátusijd koskânis. Lam kuittâg vyelilovoin 2, 3 já 4 mottoom oosijn viärdádâllâm anarâškielâ lohhei puátusijd koijâdâllâm oles västideijeejuávhu puátusijguin. Maaŋgâ koččâmuš ohtâvuođâst uáinojeh siämmáálágán čielgâ iäruh, já toi peht lii máhđulâš analysistiđ anarâš kielâsiärváduv jiešvuođâid pyerebeht ko suogârdmáin anarâškielâlij puátusijd ohtuu, kontevstâttáá. Anarâškielâ lohhei feeriimeh iäráneh eres sämikielâi lohhei puátusijn positivlubbon čuávuvâš koččâmušâin: sämikielâ sárnum algâttem luuhâmive ääigi, eenikielâlâš kielâsárnoi tolâduumeeh kielâmáttááttâllei kuáttá, aktiivlâš kielâkevttim västidem ääigi, jieijâs kielâtááiđu árvuštâllâm tállân uápui maŋa já västidem ääigi, sämikielâ kevttim párnáiguin, sämikielâ kevttim sosiaal viärmáduvâin, sämikielâ kevttim huolhijguin já kuullâm kielâsiärvádâhân. Puoh čielgâsumos iäru lâi eenikielâlij tolâduumij háárán. Tast ko anarâškielâ lohhein 73 % árvuštâllii eenikielâlij tolâduumijd uáli movtijditten, pajekielâ lohhein 10 % já nuorttâlâškielâ lohhein 7 % lijjii valjim tom muulsâiävtu. Nube tááhust ferttee tiäduttiđ, et iä pajekielâ já nuorttâlâškielâ lohheehkin jur lamaš valjim muulsâiävtuid “iänáážin / uáli kriittâliih teikâ já negatiivliih”. Eenâb positiivâlij kulij sii-uv vástádâsah juáhášuvvii. 
Tego jo mainâšum, tot, mon ennuv já mon muddoost sämikielâ uáppeeh peesih ohtâvuotân eenikielâlâš sárnoiguin, vaaikut luándulávt toos, magareh feeriimeh sijjân šaddeh eenikiel sárnoin. Pajekielâ linjeest kielâmiäštárhárjuttâllâm váilu, já tot uáinoo puátusijn, moh lahtâseh pajekielâ lohhei kielâkevttimân já ohtâvuođáid kielâsiärváduváin. Anarâškielâ já nuorttâlâškielâ linjeest kielâmiäštárhárjuttâllâm lii pisovâš uássin. Anarâškielâ siärváduv tolâdumeh puátih oovdân muu nágustutkâmušâst, já puárrásub eenikielâlij tááhust nomâlâsân kielâmiäštárij sahhiittâllâmmateriaalist, mii tievâsmittemškovlimprojektist nurrui (Pasanen 2015: 280-309).  Meiddei Olthuis, Kivelä já Skutnabb-Kangas kiddejeh huámášume toos (2013: 79-94). Puoh taan materiaalist uáinoo uđđâ anarâškielâ sárnoi lieggâ vuástáväldim, vijđes tolerans jieškote-uvlágán kielâsárnoi já kielâtááiđu kuáttá já meiddei ij-anarâš anarâškielâ sárnoi tuhhiittem. Puárásub kielâsárnooh ilođeh anarâškielâ uđđâ paijaanmist já imâštâlleh uđđâ sárnoi čiäppuduv. Meiddei kriittâlub jurduuh kielâ tááláá tiileest já kielâ muttuumist kullojeh motomin, mutâ kritiik ij lah šoddâm kielâiäláskittem iästun. 
Eromâsávt anarâškielâlij já pajekielâlij puátusij koskâsâš iäruid kalga tutkâđ uáli vijđes konteevstâst. Vistig-uv toi kyevti kielâ sárnumkuávluh já sárnoojuávhuh láá uáli ereslágáneh. Anarâškielâ sárnumkuávlu já sárnoosiärvádâh láá čielgâsávt Anarist, já nuuvt meiddei anarâškielâ intensiivmáttááttâs. Pajekielâ sárnoo čuuvtij vijđásub kuávlust, jieškote-uv staatâin. Aanaar lii tuše ohtâ maaŋgâin soojijn, ijge aldâgin pajekielâ nanosumos sárnumkuávlu. Pajekielâ Anarist máttááttâllee ulmust ij lah jieijâs pirrâsist siämmáálágán siärvádâh ko anarâškielâ lohhest. Nubbe, maid kalga väldiđ vuotân, lii kielâi kielâsosiologisâš tile. Anarâškielâ uhkevuálásâšvuotâ já iäláskittem láá ääših, maid jyehi kielâsárnoo tobdá. Puohah tietih, et kielâ masa láppui já lii tääl iäláskittemnáálá. Lii čielgâs, et kielâ kalga máttááttiđ já máttááttâllâđ uđđâsist já tuhhiittiđ tom, et kielâmáttááttâllei kielâ ij lah “tievâslâš”, já ete kielâ muttoo. Tego mainâšum, meiddei anarâškielâlij kooskâst láá tiäđust-uv uáli jieškote-uvlágán uáinuh já jurduuh toin aašijn, mut kielâiäláskittempaargo já ton pargei čielgâ prinsiipin lii ain lamaš vijđes tolerans, puoh sárnoi já “epitievâslâš” kielâtááiđu tuhhiittem (Pasanen 2015: 108-113, 317-328, 361369.) Pajekielâ lii meiddei uhkevuálásâš kielâ, mut ij siämmáá dramaatlávt ja čielgâsávt ko anarâškielâ. Pajekielâ máttáátteijei mielâst eenikielâliih iä ain oro ibbeerdmin kielâ tuođâlii tile: tom, et meid sij tarbâšeh kielâiäláskittem já uđđâ sárnoid. Pajekielâlijd pargosoojijd – nubenáál ko anarâškielâlijd – puáhtá pyeremuu tábáhtusâst kavnâđ pargoahasijd eenikielâ sárnoid. Kielâ sosiologisâš tile vaaigut toos, maggaar kielâtááiđu ovdâmerkkân pargest puáhtá vyerdiđ já vaattâđ, ja maggaar kielâtáiđu ubâpaje annoo pyerrin já maggaar hiäijun. Taggaar kielâtááiđu tääsi, mii puáhtá leđe anarâškielâ sárnoi juávhust kielâ tááláá tiileest aaibâs tuhhiittettee ja normaal, puáhtá onnuđ pajekielâlij kooskâst eresnáálá. Jis uđđâ sämikielâ sárnoo tobdá, et sun tuhhiittuvvoo kielâsárnon, suu kielâtáiđu pijsáá, te sun eeppidhánnáá kiävttá kielâ ruokkâdubbooht ko taggaar tiileest, et sun tobdá jieijâs sämikielâ hiäijun já váijuvâžžân. Nabdam, et ovdâmerkkân toi iärui vaikuttâsah uáinojeh meiddei muu koijâdâllâm puátusijn. Mon ennuv talle lii koččâmuš kielâsiärváduv noormijn já eres kielâsárnoi macâttâsâst, já mon ennuv uđđâ kielâsárnoo jieštobdoost já jieijâs vátámušâin olssis, toos mun koolgâm uuccâđ vástádâsâid tutkâmuš maŋŋeeb muddoost. 
Luámáttâhkoijâdâllâm lii ohtâ šiev vyehi finniđ tiäđu siämmáá ääigi stuorrâ juávhust. Tot kuittâg kuáđá ávusin ennuv koččâmušâid, moi várás tarbâšâm čieŋâlub sahhiittâllâmmateriaal. Lam kiddiistum ovdâmerkkân tággáár anarâškielâ uđđâ sárnoid lahtâseijee fáádáin: 
maggaar vänivuođâid sij uáinih? 
siärvádâhân? Maggaar vuovijguin uđđâ sárnoid puávtáččij val pyerebeht väldiđ vuotân já čoonnâđ siärvádâhân? 
argâpeeivist? Mon pyereest sij tietih, kiäs puáhtá sárnuđ anarâškielâ? Mon kielâ sij kevttih eres sämikielâi sárnoiguin? 
eres koskâvuođâin, moin lii tolebiššáá kevttum suomâkielâ? 
anarâškielâ jieijâs párnáid? 
siärváduvâst? 
anarâškielâ? 
Uáinám, et uđđâ rävis sárnoi lasseen anarâškielâ tááláá tiileest kolgâččij jotelávt peessâđ tutkâđ uđđâ pärnisárnoi suhâpuolvâ já kielâiäláskittem suhâpuolvâi koskâsâš prosesin. Tárbu ličij nuuvt párnái já nuorâi anarâškielâ lingvistlâš tutkâmân ko kielâsosiologisâš koččâmušâi seelvâtmân-uv. Ko saahâ lii párnáin já nuorâin, te uáli tehálâš ličij suogârdiđ taid fáádáid kuhheeb ääigi čuávvumtutkâmuš häämist. Uáli ennuvhân anarâškielâ puátteevuođâ miäruštâl tot, maggaar anarâškielâ párnááh uáppih kielâpiervâlist já škoovlâst, maggaar kielâlâš identiteet sijjân šadda, magareh láá sii kielâvaljiimeh já magarin anarâškielâ rooli šadda škoovlâave maŋa. 
Dos, FT Marja-Liisa OlthuisOulu ollâopâttâh, Giellagas-instituut 
Laiđiittâs  
Taan nummeer kuávdáš teeman lii kielâiäláskittem. Kielâ kalga iäláskittiđ ton uhkevuálásâšvuotâ tiet – tondiet, et kielâ sirdum čuávuvâš suhâpuolváid lii jo-uv potkânâm teikâ aštum. Talle ko kielâsiärvus luápá jieijâs kielâ kevttimist já sirdoo kevttiđ eenâblovo kielâ meiddei jieijâs juávhu siste, lii saahâ kielâlii assimilaatiost adai kielâmolsomist. Taat artikkâl addel uáinu toos, maid kielâ siäilum oovdân kalga já puáhtá porgâđ. 
Mii kielâiäláskittem lii?Kielâiäláskittem ulmeh  
Kielâiäláskittem tuálá sistees taid tooimâid, moi ulmen lii potkiđ kielâlii assimilaatio teikâ kielâmolsom ovdánem. Taah tooimah kyeskih ohtsâškoodán, kielâsiärvusân já ovtâskâs ulmui. (TSKE 2012,12.) 
Jieččân luvâldâlmijn mun lam ovdebái lasseen miäruštâllâm kielâiäláskittem “aalgâaalmugkielâ / ucceeblovokielâ káijumân viggee kielâvuáváámin (kielâvuávám, 
eng. Language planning)”.  Muštottâm meiddei tom, et kulttuurist lii čovgâ ohtâvuotâ  
kielân, ton siäilumân já lappuumân. Kulttuurtooimâi paijeentoollâm kieláin oovded sehe kielâ et kulttuur siäilum. Mut jis kulttuur já ärbi láppoo, tot läävee tuálvuđ kielâuv fárustis. 
Kielâiäláskittem ulmen lii macâttiđ kielâ aktiivlii anon nuuvt et sehe naatiivsárnooh  já L2-sárnooh (= ij-nativeh jo-uv etnisii juávhu siste teikâ ton ulguubeln) kevttih kielâ. Kuohtuuh sárnootiijpah annojeh. Eenikielâliih sárnooh láá kielâ pyeremuuh äššitobdeeh, kiäh siäilutteh tááláid kielâkevttimohtâvuođâid, moin kielâ lii sirdum. Sii kielâlii já kulttuurlii máátu tuárjumân kalga kevttiđ naavcâid. L2-sárnoi peht kielâ finnee uđđâ kevttimohtâvuođâid, mii pelestis iššeed kielâ paijeentolâmist pääihist já ton ulguubeln. Kielâohtâvuođâi mere lasettem luhostuvá toin naalijn, et kielâ uáppih sehe etnisii juávhu ulmuuh et ulguupiälásiih, kiäh čonnâseh kielâ paijeentolâmân. TSKE mield (2012, 56) kielâsárnoi mere lasettem lii kuávdáš äšši talle ko suhâpuolvah láá monâttâm kielâs, ko sárnooh láá uccáá já ko etnisâš juávkku lii ucce. Smavvâ populaatioh láá nonniihánnáá meendu heerkih ulguubeln puáttee teddui já nubástussáid. 
Kielâiäláskitmân viggee kielâvuáváámist láá kulmâ váldusyergi: 
1. Kielâ kevttimohtâvuođâi huksim 2. Kielâ lingvistlâš ovdedem 3. Kielâ máttááttem 
Mun kieđâvušâm taid tärhibeht čuávuváin pittáin. 
Kielâiäláskitmân viggee kielâvuávám  
statusvuávám  
Kielâ statusáin uáivilduvvoo kielâ saje ohtsâškoddeest eres kielâi kuáttá (Kj. Edwards 1996). Statusvuávám lii kielâiäláskittem váldu-uáinu. Tast kiddejuvvoo huámášume kielâpolitiikân, ucceeblovokielâi kiävtun eres kielâi kuáttá, kielâlii variaation sehe kielâ sajan ohtsâškoddeest já kielâsiärvusist. Váldu-ulmen lii ucceeblovokielâ ohtsâškoddálii status pajedem toin naalijn, et huksejuvvojeh uđđâ kielâkevttimohtâvuođah siämmást ko ärbivuáváliih kielâohtâvuođah paijeentuállojeh. Anoliih jurduuh láá om. kielâ finnim škoovlâ máttááttâskiellân, peivipaaihij toimâmkiellan, pargosojij piäiválâš kiellân, media kiellân, rijjâääigi tooimâi já oovtâstorroom kiellân. Adai kielâst kolgâččij šoddâđ nuuvt aktiivlâš ko máhđulâš. 
William Steward mield (1968) kielâkevttim kuávdáš kevttimohtâvuođah láá čuávuvááh: 
teikâ läänist kevttum kielâ: 
(pajekelâ sämikielsárnoi kooskâst) 
aalmuglávt 
Steward nomâttem kielâkevttimohtâvuođâin puohah iä olášuu sämikielâi tááhust. Eennâm virgálâš kiellân sämikielâst lii vala kuhes mätki, siämmáánáál meiddei ubâ lääni / sämikuávlu kiellân, veik sämikielâ sämikuávlust kiävttoo-uv. Kuálmád tääsi adai virgálâš kielâ status kuittâg olášuvá Sämi kielâlaavâ peht. Ton iššijn kielâid puáhtá kevttiđ virgeomâháin já mii meiddei meerrid virgálij almottâsâi jurgâlem sämikiellân. Virgeomâháin kielâ ij lah kuittâggin kievrâs kevttimohtâvuotâ tondiet ko tot illá kiävttoo, Liijká kielâlaavâ peht tohhum virgáliih jurgâlusah nannejeh kielâ já vijđedeh sänirááju. 
Sämikielâi kevttim škoovlâ máttááttâskiellân lii taan ääigi puoh kievrâmus uđđâ kevttimohtâvuotâ. Taat tiätá meiddei oppâmateriaalij rähtim aktiivlávt. Sämikielâ kevttim kielâsiärvusist,  almostittemtooimah já media nannejeh kielâ. Kielâst lii fáámu meiddei čaallum häämist. Virgálii sajattuv adelem kielân lii-uv ohtâ tehelumosijn kielâideologiain. 
Kielâideologiah Säämi ohtsâškoddeest  
Kyevtkielâg / maaŋgâkielâg ulmuuh já maaŋgâkielâgvuotâ  
Maaŋgâkielâgvuotâ läävee leđe ohtâ stuárráámuin kielâideologisijn povčâssoojijn uccâ kielâsiärvusist. Maaŋgâkielâgvuotâ kiäččoo čuávumuššân tast, et eenâblovokielâ váldá saje ucceeblovokielâst já vijmâloopâst väldid ton saje ollásávt. Ucceeblovosiärváduv uáinust maaŋgâkielâgvuotâ puáhtá keevâtlávt merhâšiđ sárnoomere kiäppánem, kielâ kevttimohtâvuođâi káržudem já monnii eres kielâ, táválávt váldukielâ, kevttim argâkiellân. (Pietikäinen 2012, 413). 
Eenâblovokielâ vievsâs status keežild jyehi sämikieltáiđusâš olmooš kalga mättiđ enâmis eenâblovokielâ. Nuuvtpa jyehi sämikiel sárnoo lii ucemustáá kyevtkielâg, maŋgii meiddei maaŋgâkielâg. Kielâtáiđu lii págulâš ohtsâškode vátámâšâi tááhust. Algâaalgâst taat ideologia lii toimâm suddâdemideologian, mut šiev peeli lii tot, et tom puáhtá kevttiđ meiddei jorgoppel kielâmolsomân. Sämikielâ kielâiäláskittemuáinust älkkeemus lii valjiđ uáinu, et kielah iälusteh paldâluvâi. Maccâm oovtkielâg sämikielâlii tilán ij innig lah. 
Ucceeblovokielâi siäilumân ávhálumos lii kyevtsundásâš kyevtkielâgvuotâ – nubij sanijgijn tot, et sehe algâaalmug ovdâsteijeeh et eenâblovo ovdâsteijeeh mättih kuohtuid kielâid.  Tággáár tiileest ulmuuh sárnuh já tuárjuh maaŋgâid kielâid siämmáá kuávlust. Ko ulmuuh halijdeh eenâb sämikielâlijd palvâlusâid, 
kyevtsundásâš kyevtkielâgvuotâ lii ávhálâš. Táválávt jieijâs käržis siärvusist iä kavnuu puoh suorgij äššitobdeeh, veik motomij kielâkevttimohtâvuođâi paijeentoollâm jieijâs navcâigijn luhostuuččij-uv pyerebeht.  Kielâ finnee meiddei eenâb status, ko tot kiävttoo eenâb. (Kj. TSKE 2012, 56.) Sari Pietikäinen čáálá tast, et ohtâ vyehi čoonnâđ kielâideologisijd já ovtâskâs kielâsárnoo kielâkevttimvuovijd oohtân lii kielârepertuaar uáinu. Tot vuálgá kielâkevttimist já čuujoot puoh ton kielâi já kielâkevttimvuovij valjiimân, moh ulmust láá aanoost vuáruvaiguttâstiileest. Koččâmuš ij nuuvtkin lah kielâtááiđust mut vuáruvaiguttâsresursij – kielâi, diskursij, stiijlâi, genre – áárvustanemist já funktionaallâšvuođâst sierâ tiilijn. Mottoom kielâ tuáimá njyebžilávt maaŋgâ saajeest, motomáin iärásáin vuod piergee uápis pirrâsist já kuálmád puáhtá kevttiđ rituaalnálásávt. Maaŋgâkielâg siärvusijn ovtâskâs kielâsárnoo kielârepertuaar já tast hiettâm lává čovgâdávt ohtâvuođâst toos, kii uážžu já puáhtá leđe ucceeblovokielâ sárnoo, moos ucceeblovokielâ puáhtá kevttiđ já kii táin aašijn uážžu meridiđ. (2012, 414.) Adai mađe eenâb kielâ lii “omâstum”, tađe kääržib lii sárnoi juávkku-uv. 
Täsitiäddu ulmuu kevttim kielâi kooskâst šadda keevâtlii elimist já tast, kost, kiäigijn já moin naalijn sun kielâidis kiävttá. 
Kielâ kevttimohtâvuođâi paijeentoollâm já huksim  
Uápis kielâkevttimohtâvuođâi siäilutmist lii sämikielâi tááhust ennuv pargo – eromâšávt tondiet ko sämmilijn paijeel peeli já párnáin jobâ 70 % ääsih jo sämikuávlu ulguubeln, já sii ohtâvuotâ ärbivuáválii sárnumkuávlun já sämikulttuurân ij lah nuuvt nanos (TESK 2012, 48). Meiddei ärbivuáváliih eellimkiäinuh já –vyevih láá aštum, já eidu toh láá pääihi lasseen lamaš kielâ pyeremuuh siäilutteijeeh (TESK 2012, 26). Keevâtlávt ucceeblovokielân lii ávhálâš, et tot kiävttoo nuuvt ennuv já nuuvt maaŋgâi ulmuigijn ko máhđulâš já et olmooš almoot tom vuossâmuu kielânis. Tánávt kielâ šadda vijđásub kommunikaatio kiellân. Toin naalijn puáhtá tuárjuđ meiddei ulmui 
etnisii identiteet. 
Uđđâ kielâkevttimohtâvuođah šaddeh jo-uv toin naalijn, et kielâ finnee pyereeb status, mon peht puátih uđđâ kevttimohtâvuodah (tego kielâ väldim máttááttâs kiellân škoovlâst), teikâ toin naalijn, et sárnooh pyehtih kielâ jieijâs pargo- teikâ puđâldemsuárgán já kevtiškyeteh tom tobbeen. Älkkeemus lii ovdediđ eidu tágárijd aktiivlijd virgálijd ohtâvuođâid. Mottoom muudon puáhtá ovdediđ meiddei lavváin turvâstum domenijd tego sämikielâ kevttim virgálii kiellân virgeomâháin. Taat ij kuittâggin keevâtlávt tooimâ aktiivlávt, eereeb virgálij jurgâlmij puotâ. Sosiaal- já tiervâsvuotpalvâlusâin sämikielâ kevttim olášuvá vala hyeneeht. (Pasanen 2016, 39.) Epivirgáluboh kielâkevttimohtâvuođah iä lah mahten turvâstum, mut toi siäilumân ovtâskâs ulmuuh pyehtih nuuvt haalijddijnis vaiguttiđ. Tágáreh láá maŋgii kielâsiärvus siskáldâs tooimah jna. 
Uđđâ kevttimohtâvuođâin kielâ paijeentoollâm luhostuvá váiváábeht. Taan pálgá oolâ lii väädis lavkkiđ tondiet ko uđđâ kevttimohtâvuođah táválávt labdaseh kielâ tile merhâšittee puárránmân. Toi huksim váátá ennuv kielâvuávám já šiev kielâlii tolerans: tarbâšuvvoo haalu máttááttiđ kielâ párnáid, haalu ovdediđ nuorâi já nuorâ vuorâsulmui kielâtááiđu, haalu finniđ palvâlusâid já škovâmáttááliittâs ucceeblovokielân. Kielâ vijđásub kiävttu, tađe mield ko tot luhostuvá, kale addel kielân ain nanosub saje ohtsâškoddeest. 
Kielâ lingvistlâš ovdedem  
Nubben vaiguttemsyergin lii kielâ lingvistlâš ovdedem. Ulmen lii finniđ kielâ luándulâš kevttimkiellân sehe tááláin et uđđâ kevttimohtâvuođâin. Kielâ kalga toimâđ sehe njálmálávt et čaalâlávt, mut kielâiäláskittem aalgâst lii ain eenâb tárbu njálmálii kielâtááiđun. Čäällim lii aalgâst ucceeb uásist ko sárnum. (Kj. Olthuis, Kivelä & Skutnabb-Kangas 2013.) 
Kielâ lingvistlâš ovdedem läävee juohhuđ kuulmâ suárgán: grafisistmân, standardistmân já modernisistmân. Taat kočoduvvoo meiddei korpusvuáváámin. 
Grafisistem uáivild kielâ čaallum häämist já ohtsii ortografiast sooppâm.  Sämikielâ  
ortografia lii stáđásmâm, veik tast láá-uv motomeh normiihánnáá teikâ hyeneeht nuármejum sajeh (kj. http://www.giella.org.) 
Standardistem pelestis meerhâš “kirjekielâ” normim adai valjim, moh kielâ  
jiešvuođah tuhhiittuvvojeh kirjekielân já moh vuod pääcih kuávlukielâi jiešvuottân (kj. Pietikäinen 2012, 332). Jieččân kove taan pargoost lii, et anarâškielâ lii lamaš uáli tolerant puohmuđusij variantij tuhhitmist. Masa jo áinoo “korrâsub” njuolgâdus oro lemin tot, et kuulmâstaavvâlsijn veerbâin maajeeb staavvâl redusistum â čálloo  
ain i:n: kačâttiđ, veik ulmuuh sättih-uv ettâđ /kačâttâđ/. Meiddei infinitivhaamijn  
säniloopâst lii ain đ, ij i teikâ j tego tavesuomânijn. 
Moodeern grafisistmân já standardistmân kulá meiddei kielâteknologisâš ovdedem nuuvt et kevttei kiävtust láá elektronisiih sänikirjeh,  tivvoomohjelm já máhdulávt meiddei jurgâlemohjelmeh. Taah láá rahtum Taažâ arktisii ollâopâttuvvâst Romssaast kielâteknouásáduvvâst. (http://giellatekno.uit.no/cgi/index.smn.sme.html) 
Modernisistem vuod labdas kielâ sajattuv stuorrâ nubástussáid. Tijpâlâš almoon kielâ  
modernisistmist lii sänirááju jotelis vijdánem talle ko kielâ sirdoo uđđâ domenân. Sämikielah láá moonnâm sänirááju ovdánemproosees čoođâ ovdâmerkkân talle ko kielâ lii kevttuuškuáttám máttááttâskiellân teikâ uđđâ oppâamnâs máttátmist. Ovdâmerkkân biologia sänirááju rahtui talle ko biologia oppâkirjeh jurgâlškuottii. (Olthuis 2007.) Majemui ivij historjá máttááttâs lii vaattâm uđđâ saanijd, já toi rähtimân lii tarbâšum škoovlâ já kielâpargei ohtsâšpargo (kj. http://www.giella.org). 
Kielâ máttááttem  
Kielâ máttááttâs labdas kielâ eres ovdánmân, mast kielâ status lii puáránâm. Máttááttâs lii pyeri smiettâđ kuhheeb ääigi perspektiivist: vyeliškoovlâst ollâopâttuv räi. Toin naalijn lii máhđulâš rähtiđ potkânhánnáá joođhâ kielâ kevttimist jyehi ahekiärdán 
eenikiel sárnoi et L2-sárnoi kielâtááiđu. Ulmen kalga leđe kielâ sirdem suhâpuolvâst nuubán toin naalijn, et kielâ kevttim lii máhđulâš puoh ahepuolvâin. Olmooš taarbâš eresmuđusii kielâtááiđu sierâ avveest. Vuálá škovlâahasii párnáá kielâlâš kompetens já maailmkove lii nubbe ko om. pargoahasii ulmuu kielâ teikâ puárásub sárnoo riges 
kielâ. 
Máttááttâs vuáváámist savâstâlloo meiddei tast, kalga-uv vistig škovliđ pärnisuhâpuolvâ vâi rävisulmui suhâpuolvâ. Puoh lii tast kiddâ, mon kuhás kielâ lappum lii ovdánâm. Jis tuše pärnisuhâpuolvâ lii monâttum, tastoo lii pyeremus macâttiđ tom. Jis kuittâg meiddei rävisulmui suhâpuolvâ lii monâttum, talle lii pyeri juurdâ nonniđ tom vistig. Anarâškielâst li algâttum pärnisuhâpuolváin, mut meiddei rävisulmui suhâpuolvâ lii tarbâšum. Rävisulmui suhâpuolvâ maacâtmist lii lamaš meiddei ävkki toos, et sämikielâ lii maccâm päikkikiellân suullân 20 – 30 perrust. Rävisulmuuh pasteh meiddei pargoos peht ovdediđ sämikielâ já -kulttuur. Taat toimâ lii eromâšávt avžuuttum talle, jis kielâsárnooh láá jo elilâm ulmuuh já máhđulávt sosiaallávt já eennâmtieđâlávt kukkeláá eres kielâsárnoin. 
Maid vala? Keevti kielâ, toolâ kulttuur paijeen!  
Tehelumos raavâ kielâ já kulttuur pyereestpiergiimân lii tot, et jyehi olmooš smietâččij kielâiäláskittem jieijâs rooli peht -  kiävtáččij kielâ ain já jyehi saajeest ko tot lii máhđulâš, tolâččij kulttuur paijeen. Táid puáhtá porgâđ pääihist, jieijâs piäiválii aargâst, peivitipšoost, škovlâmáttááttâsâst, pargoost, áášášmist, virgeomâháin já mediast, alemuu škovliimist, politiikist sehe páihálávt et väldikode tääsist.  Keevâtlávt kale maŋgii kiävá nuuvt, et mađe kukkeláá jieijâs pirrâsist olmooš mana, tađe eenâb olmooš lii ohtuu. 
Kielâ kevttimân tarbâšuvvoo ennuv kielâtiäđulâšvuotâ (su. kielitietoisuus). Sämikielâ uássin šadda ain eenâb piergiittâllâđ váldukielâigijn oovtâst, nuuvt et tondiet eromâšávt perruid já vaanhimáid kalga orniđ kielâlii torjuu já meiddei identiteettorjuu. Taat kuáská eromâšávt soojijd, kost kielâ sirdoo ovdâskulij. Mudoiuv tarbâšuvvojeh šiev pargovyevih, moh tuáimih já tiätu tast, moin naalijn toh kielâlávt vaigutteh. Háástuh láá sämikuávlust eresmuđusiih  ko kaavpugijn. Mut kihheen ij piergii kielâiäláskitmist ohtuu, iäráseh tarbâšuvvojeh. Taas tarbâšuvvoo čielgâ toimâvuávám. Táágubeht pargo ij lah aldagin vaalmâš. 
KOLLEKIELÂ – Tave-eennâmlâš säämi kielâpalhâšume juáhhoo čohčuv 2014  
KOLLEKIELÂ – Tave-eennâmlâš säämi kielâpalhaâšume juáhhoo kuuđâd keerdi 2014 sämmilâšaašijn västideijee ministerij ja sämitigij saavâjođetteijei kuáhtáámist Helsigist. Palhâšume mieđettuvvoo ovtâskâsulmuid tâi siärváduvváid Taažâst, Ruotâst, Suomâst tâi Ruošâst sämikielâ oovdedmân.   
Palhâšume láá vuáđudâm Taažâ, Suomâ ja Ruotâ sämmilâšašijn västidijee ministereh oovtâst tai enâmij sämitigij saavâjođetteijeiguin. Palhâšume juohhui vuossâmuu keerdi ive 2004 já tot juáhhoo jyehi nube ive. Palhâšume stuárudâh lii 15 000 eurod.  
Kielâpalhâšume ulme   
Kielâpalhâšume ulmen lii išediđ sämikielâ oovdedmist tâi siäilutmist Taažâst, Ruotâst, Suomâst já Ruošâst. 
Kii puáhtá finniđ palhâšume?  
Kielâpalhâšume mieđettuvvoo ovtâskâsulmuid (meid juávkku) tâi siärváduvváid (meid servi, lájádâs) moh láá mávsulávt toimâm merhâšittee vuovvijn sämikielâ oovdedmân tâi siäilutmân. Palhâšume puáhtá mieđettiđ om. kirjálâš, njálmálâš tâi eres áánsuin, moh sajaduveh vijđáht jieškote-uv toimâsuorgijd. Palhâšume puáhtá jyehiđ maaŋgâi vyeittei kooskâ. 
Almoot jieijâd iävtukkâs!   
Ovtâskâsolmooš, juávkku tâi siärvádâh Taažâst, Ruotâst, Suomâst já Ruošâst puáhtá toohâđ jieijâs iävtuttâs ive 2014 palhâšume uážžost. Iävtuttâs palhâšume uážžost já enâmustáá 1-2 siijđo kukkosâš kirjálâš vuáđustâllâm kalga toimâttiđ majemustáá 30. vyesimáánu  čujottâsân:  
TAVE-EENNÂMLÂŠ SÄÄMI KIELÂPALHÂŠUME – KOLLEKIELÂ NJUOLGÂDUSAH  
1 § Vuáđudem  
Tave-eennâmlâš säämi kielâpalhâšume láá vuáđudâm sämiaašijn Taažâst, Ruotâst já Suomâst västideijee  ministereh  já  täi  enâmij  sämitigij  saavâjođetteijeeh.  Palhâšume  nommâ  lii  Tave-eennâmlâš säämi kielâpalhâšume – Kollekielâ. 
Palhâšume juáhhoo jyehi nube ive vuoččin 2004 rääjist. 
Kielâpalhâšume ulmen lii vaikuttiđ sämikielâ oovdedmân tâi siäilumân Taažâst, Ruotâst, Suomâst já Ruošâst. 
3 § Palhâšume uážžoo  
Kielâpalhâšume  mieđettuvvoo ovtâskâs ulmuid tâi  siärvušáid,  moh  láá  finnim  áánsuid toimâmáin merhâšittee vuovvijn sämikielâ oovdedmân tâi siäilutmân.  Kielâpalhâšume  puáhtá  uáivildiđ  pargoid,  moh  sajaduveh  uáli  vijđht  jieškote-uvlágán  toimâsuorgijd. 
Palhâšume sume puáhtá jyehiđ maaŋgâ palhâšumeuážžoo kooskâ. 
4 § Palhâšume summe  
Palhâšume summe lii puohnâssân 15.000 eurod. Palhâšume summe tärhistuvvoo jyehi kuuđâd ive Tave-eennâmlâš sämiaašij virgealmaiorgaan algust. 
Palhâšumeuážžoo västid jieš máhđulii viärust. 
5 § Árvuštâllâmkomitea  
Kielâpalhâšume  várás asâttuvvoo árvuštâllâmkomitea,  mii  väljee palhâšumeuážžoid. Árvuštâllâmkomiteast láá ohtsis vittâ jeessân. Säämi parlamentaarlâš rääđi noomât nelji jeessân jyehi niäljád ive já  palhâšume  adeleijee  eennâm  oovtâ  jeessân  jyehi  nube  ive.  Árvuštâllâmkomitea  noomâd saavâjođetteijee. 
Árvuštâllâmkomiteast kalga  leđe  vuáđulâš äššitubdâmuš sämikielâst, kielâpargoost sehe sämikulttuurist  já  ohtsâškodde-elimist.  Árvuštâllâmkomitea  jeessân  ij  pyevti  leđe  iävtukkâssân palhâšumeuážžon. 
Palhešume luovâttemtilálâšvuođâ iššeedeennâm puávdee čuákán vuosmuu čuákkim  já västid čäällimkoddepargoin. 
Árvuštâllâmkomitea jesâneh kalgeh leđe jiešráđáliih já pelettemeh pargostis 
6 § Kulluuttâs  
Árvuštâllâmkomitea kullut vuovâs vuovvijn Tave-eennâmlâš säämi kielâpalhâšuumeest – Kollekielâst já toos kullee almos iävtuttâstoohâmvuoigâdvuođâst. 
7 § Palhâšume jyehim Palhâšume juáhhoo sämiaašijn västideijee ministerij já sämitigij saavâjođetteijei ohtsâš čuákkimist árvuštâllâmkomitea iävtuttem kirjálâš agâstâlmij vuáđuld.  
8 § Ruuđah  
Taažâ, Ruotâ já Suomâ haldâttâsah mieđetteh ruuđâ palhâšemsume já ton haldâšem várás. Ruttâdmist västid Taažâ, Suomâ já Ruotâ, kiärdoonáál mainâšum oornigist. 
9 § Njuolgâdusâi nubástuttem  
Täid njuolgâdusâid já palhâšemsume pyehtih nubástuttiđ Taažâ, Ruotâ já Suomâ sämiaašijn västideijee ministereh já täi enâmij sämitigij saavâjođetteijeeh. 
Täi njuolgâdusâi sajan, maid sämiaašijn västideijee ministereh já sämitigij saavâjođetteijeeh láá nanodâm kirjálávt skammâmáánust 2011, puátih 22  peeivi skammâmáánu 2010  nanodum  njuolgâdusah. 
TAVE-EENNÂMLÂŠ SÄÄMI KIELÂPALHÂŠUME – KOLLEKIELÂ RAAVÂNJUOLGÂDUS  
1 § Árvuštâllâmkomitea  
Árvuštâllâmkomitea kalga porgâđ jiešráđálávt. Árvuštâllâmkomitea  huolât  iävtukkâsâi  noomâtmist, árvuštâllâm  já  palhâšumeuážžoo vaaljâ kyeskee keevâtlâš tooimâin.  Miärádâsâin tuálloo pevdikirje. Árvuštâllâmkomitea lii meridemváldálâš, ko kulmâ jeessân láá mieldi čuákkimist. Miärádâsah tahhojeh oovtkiärdánis jienâieenâblovvoin. Jis jienah juáháseh táásá, raađhâš vyerbi. 
2 § Iävtuttâstoohâmvuoigâdvuotâ já iävtukkâsâi nomâttem  
Iävtuttâstoohâmvuoigâdvuotâ kulá  Taažâ,  Ruotâ, Suomâ  já  Ruošâ  aalmugjesânân,  siärvušân,  lájádâsân  já  virgeomâháid.  Meid  árvuštâllâmkomiteast  lii  iävtuttâstoohâmvuoigâdvuotâ.  Árvuštâllâmkomitea kalga viggâđ toos, et iänááš kielâjuávhuh láá mieldi iävtukkâsâid noomâttijn.       
3 § Palhâšumeuážžoo   
Ovtâskâsolmožin uáivilduvvojeh meiddei ovtâskâsulmuin šaddee juávhuh. Siärvušijn uáivlduvvojeh meiddei seervih já lájádâsah. 
Árvuštâllâmkomitea kieđâvuš  iävtuttâsâid  nuuvt, et tot puáhtá  májemustáá 30 peeivi čočhâmáánu almottiđ Tave-eennâmlâš sämiaašij virgealmaiorgaanân miärádâsâs, mast láá kirjáliih agâstâlmeh. 
Tave-eennâmlâš sämiaašij virgealmaiorgaan västid kunneekirje/plaakaat rähtimist. 
6 § Haldâšem  
Haaldâšmist uáivilduvvoo árvuštâllâmkomitea pargo, moos kuleh palhâšume kuulluuttem,  iävtukkâsâi  nomâttem  já kirjálij agâstâlmij rähtim palhâšumeuážžoo vaaljâ várás,  sehe palhâšumeuážžoo já árvuštâllâmkomitea saavâjođetteijee mätkikoloh palhâšumejyehimtilálâšvuotân.  Palhâšuumeest kalga vuosâsajasávt almottiđ ovdâmerkkân haldâttâsâi já sämitigij internetsiijđoin já lostâtiäđáttâssân. 
7 § Ruttâtuálu hoittám  
Čielgiittâsâi, ruttâtuálu hoittám já haldâšemkoloi tärhistem kalga tábáhtuđ šiev ruttâtuáluvyevi mieldi. Čielgiittâs kalga toohâđ Tave-eennâmlâš sämiaašij virgealmaiorgaanân. 
8 § Ravvui nubástuttem  
Tave-eennâmlâš sämiaašij virgealmaiorgaan puáhtá nubástuttiđ taam raavânjuolgâdus.   
- - - Taan raavânjuolgâdus sajan, mii lii nanodum kirjálâš monâttâlmist 29.2.2008, puátá 1 peeivi syeinimáánu 2004 nanodum raavânjuolgâdus. 
TUÁVVÁŠ JÁ OVDIIST VYEITTEEH:  
Sämikielâin  
Rekinisteh, ete sämikielâin láá suulân 20 000 – 30 000 sárnod. Kollekielâ lii vuáđudum sämikielâ ovdedem- já iäláskittemtooimâi movtijdittem tiet. Stuárráámus sämikielâin lii tavesämikielâ, mon sárnuh Taažâst, Ruotâst já Suomâst. Ruotâst já Taažâst sárnuh meid maadâsämikielâ, juulevsämikielâ, umesämikielâ já pittáámsämikielâ. Suomâst sárnuh tavesämikielâ lasseen anarâškielâ já nuorttâlâškielâ. Ruošâst stuárráámus uási sämikielâ sárnoin sárnu kieldâsämikielâ já viehâ häärvih nuorttâlâškielâ, äkkil- já tarjesämikielâ. Puoh sämikielah láá uhkevuálásiih.  
Ovdiist kielâpalhâšume vyeitteeh:  
Divvun já Giellatekno Tromsa ollâopâttuvvâst sehe Aleksandra Andrejevna Antonova já Nina Jeliseevna Afanasjeva ožžuu ive 2014 kielâpalhâšume. Antonova já Afanasjeva uážžoin palhâšume, ko láin kuhháá porgâm kieldâsämikielâ árvuštem paajeedmân čälimáin kiirjijd sehe jurgâlmáin sämikielân já sämikielâst. Ton lasseen suái lává porgâm ortografian kyeskee koččâmušâiguin. Divvun já Giellatekno uážžoin palhâšume uđđâáigásâš teknologia ävkkin anemist tienuuvt, ete tot lii  toohâm máhđulâžžân sämikielâlijd kevtteid  riävtuičäällim- teikâ njuolgâluuhâmohjelmid sehe sänikiirjijd, moh láá neetist finnimnáál. 
Kyehti säminissoon, Máret Sárá Kárášjuuvâst sehe Lajla Mattson Magga Kuovdâkiäinust juohijn ive 2010 kielâpalhâšume. Sárá lii ovdedâm sämikielâ máttáátteijen, journalistin já čällen. Sun lii čáállám oppâkiirjijd sehe nuurrâm el. sierâid já sänivaaijâsijd kirjen. Mattson Magga lii pargoidis peht tipšom, máttááttâm já ovdedâm maadâsämikielâ. Sun lii čáállám maadâsämikielâ sänikiirjijd, čaabâ- já áámmátkirjálâšvuođâ sehe ton lasseen ráhtám jurgâlempargoid já čokkim kielâiskosijd. 
Sámi Siida Ucjuuvâst Suomâst já Henrik Barruk Straejmiest Ruotâst juohijn ive 2008 kielâpalhâšume. Sámi Siida –servi uážui palhâšume sämikielâ sajattuv naanoodmân porgum pargoost Ucjuv kieldâst. Henrik Barruk lii kuhháá dokumentistâm já iäláskittâm umesämikielâ. Vuossâmuid čälimijd, maid almostittii sämikielân 1600-lovvoost, lijjii čáállám umesämikielân, el. ABC-kirje. 
Harald Gaski já Jouni Moshnikoff uážžoin ive 2006 kielâpalhâšume. Jouni Moshnikoff (1940-2012) lâi áárvust oonnum kuhes já korrâ pargoost nuorttâlâškielâ pyerrin. Harald Gaski lii porgân vijđes kielâovdedempargo já jieijâs tutkâmpargoin lamaš merhâšittee tahhee sämikielâlii čaabâkirjálâšvuođâ árvuštem paajeedmist. 
Ella Holm Bulla já Anarâškielâ servi uážžoin eidu vuáđudum tave-eennâmlâš sämikielâ Kollekielâpalhâšume ive 2004. Ella Holm Bull (1929-2006) poorgâi ubâ suu eellim pargo maadâsämikielâ oovdedmân. Suu ulmen lâi lasettiđ sehe njálmálii ete kirjálii maadâsämikielâ kevttim. Anarâškielâ servi lii ton rääjist ko servi vuáđudui Anarist ive 1986 porgâm korrâsávt pargo anarâškielâ iäláskitmân. 
Tiervâ taaiđâtábáhtusân puátteeh, 
tiäđáttâsâst láá ennuv tábáhtusân kulleeh tiäđuh, já tondiet tuáivun, ete luhâvetteđ ton huolâlávt. 
Säminuorâi taaiđâtábáhtusân lii vala mottoom okko. Almottâttâm taaiđâtábáhtusân álgá1.3. já lii áávus 1.–15.3.  
Almottâttâm tahhoo taan ive tuše interneetist Webropol-ohjelmáin. Avžuuttep tii almottâttâđ ääigild, tondiet ko ohjelm  
toppâs 15.3. tijme 23:59 ijge almottâttâm lah ton maŋa innig máhđulâš. Almottâttâmeh láá kyehti já kuábbáá-uv várás 
lii Webropol-ohjelmist jieijâs luámáttâh, moid láá liiŋkah tiäđáttâs loopâst. 
 Huámášiđ, ete ferttiivetteđ toohâđ kyehti (2) sierâ almottâttâm:   
1. Škoovlâ uásiväldim tábáhtusân  
a. almottâsâst láá ijjâdem, mađhâšem já sierânâspurrâmâšvalje 
táárbuh 
b. pargopaajijd almottâttâm 
2. Čaitâlmij almottem  
a. Jyehi čaaitâlm kalga almottiđ jieijâs almottâttâmlumáttuvváin  
b. čaaitâlm tiäđuh, uásiväldeeh, pištem, sierânâstáárbuh 
Pargopääjih  
Taan ive pargopaajij fáddán lii tánssám, mon peht rahttâttâp jo puáttee ive väldikodálii tánssámteeman. Lasseen fáárust lii kulmâ 
lyevdispellâpargopääji. Pargopääjih láá ohtsis käävci, main juáhâš uážžu valjiđ kyehti, moid váldá uási. Vuoluupiálááš tavlustuvvâst láá tärhibeh 
tiäđuh pargopaajijn já toi siskálduvvâin. Pargopääjih uárnejuvvojeh koskoho 30.3 sierâ soojijn. Tieđettep tábáhtusân já pargopaajijd kyeskein 
detaljijn almottâttâmääigi nuuhâm maŋa. 
Pagopääjih láá vääniht, tondiet avžuuttep almottâttâđ pargopaajijd nuuvt jotelávt ko máhđulâš! Almottep lopâlii jyehim almottâttâmääigi 
maŋa. 
 Jimi Kettunen lii breakdance Evroop miäštár, Tave-enâmij miäštár já maaŋgâkiärdásâš Suomâ miäštár. Sun lii toimâm teatter- já  
tánssámtaaiđâst ivveest 2003 já tánssám maaŋgâin teatter- já tánssámráhtusijn Suomâst já olgoenâmijn. Sun lii meiddei áárvust onnum breakdance-tuámmár já -máttáátteijee. Jimi Kettus breakdance-pargopääjist piäsá uápásmuđ maađijtánssámkulttuurân já breakdance vuáđulihâstuvvâid. Break vuáđusij lasseen puáhtá uápásmuđ meiddei tánssám akrobaattilub piälán já toohâđ lihâstâhkuálusijd.  
 Auri Ahola lii tánssámtaaidâr, kote lii tánssám Suomâ Aalmuglâšbaleetist ivveest 2004 já lii lamaš paijeel 60 tánssámráhtusist  
Suomâst já olgoenâmijn. Sun lii tánssám klassiklii baaleet merkkâráhtusijn sehe almugijkoskâsij njunoskoreografij ráhtusijn. Lasseen sun lii porgâm syemmilij njunosjuávhuiguin, nuuvtgo Tero Saarinen Companyin já Compania Kaari & Roni Martináin. Auri Ahola Tánssámteatter pargopääjist piäsá keččâliđ moodeern tánssám, baaleet, teatter-olgospyehtim sehe toi ovtâstem.   
 Biret já Katja Haarla lává Ucjuuvâ Talvâdâsâst meddâl 16-ihásiih tánssájeijeeh jyemehááh, kiäh aassâv Helsigist já jotteev oopâ  
Suomâ Aalmuglâšooppera baaleetlájádâsâst. Baaleet lasseen nieidah tánssájeh jazz-tánssám, moodeern tánssám já mättih meiddei maaŋgâid eres tánssámšlaajâid, nuuvtgo hip hop, karakteri já flamenco. Nieidâi Pargopaajijn piäsá uápásmuđ baaleet algâuápuid, sehe jazz já moodeern tánssám maailmân.   
 Olá-Mihkku Länsman lii čepis nuorâ tánssájeijee, kiän pargopääjist piäsá uápásmuđ parâtánssáámân. Pargopääjist hárjuttâllâp  
parâtánssám tuálvum já čuávvum algâuápuid.   
 Maiju Saijets tuálá orjâlâškielâlii sämmilâš suhâspellâ -pargopääji. Pargopääjist peessâp uđđâ lyevdispelláin hárjuttâllâđ sämmilij  
valjaas suhâsänivuárhá. Pargopääji lahtoo Kuáti-nommâsâš sämikielâlâš arâšoddâdeme oppâmateriaalpaŋkki-proojeektân. 
 Raija Lehtola tuálá nuorttâlâškielâlii sämmilâš suhâspellâ -pargopääji. Pargopääjist peessâp uđđâ lyevdispelláin hárjuttâllâđ  
sämmilij valjaas suhâsänivuárhá. Pargopääji lahtoo Kuáti-nommâsâš sämikielâlâš arâšoddâdeme oppâmateriaalpaŋkkiproojeektân. 
 Heli Aikio tuálá anarâškielâlii sämmilâš suhâspellâ -pargopääji. Pargopääjist peessâp uđđâ lyevdispelláin hárjuttâllâđ sämmilij  
valjaas suhâsänivuárhá. Pargopääji lahtoo Kuáti-nommâsâš sämikielâlâš arâšoddâdeme oppâmateriaalpaŋkki-proojeektân. 
                               Säminuorâi taaiđâtábáhtus 2016 teknisiih tiäđuh Sajosist   
Saijoos auditorio jienâtävistemvuáhádâh puáhtá tävistiđ muusik, jienâmaailmijd já veikkâba jienâpiähtusijd čaaitâlmij äigin. Kevttimnáál láá meiddei 4 headset-mikrofon já mottoom sraŋgâttes mikrofon (ovdâm. muštâleijee kiävtun). Tuáivup kuittâg, ete čaittâleijeeh kevttih jienâ korrâsávt. Lii meiddei tehálâš tiettiđ muuneeld, jis čaaitâlmist láá ovdâm. čuájáneh tâi eres sierânâstáárbuh. 
Čaittâlemlävdi lii suullân 8 meetterid kubduv, 4 meetter čieŋŋâl já alodâh váhá vuálá meetter. Läävdi ovdârobdâ lii suullân siämmáá saajeest ko loová kovveest 1.  
Salin ij puáđi lavastâsah, mutâ uáivilin lii spejâldiđ läävdi tuáhá já siijđoid kuuvijd. Koveh pyehtih leđe sárguseh, čuovâkoveh, tekstâ tâi video. Ase, moos kovej spelâduveh, ij lah aaibâs njuolgâd, mutâ čievvâg. Tánávt koveh iä oinuu aaibâs realistisávt, ađai toh iä taarbâš leđe nuuvt täärhih. Keejâ kove 2, mast kove lii spejâldum tuávvášseeini vyeliuásán.  
Kuuvijd puáhtá táárbu mield molsođ ovdâm. tábáhtusâi kooskâst, mutâ jis koveh láá uáli ennuv (já taid kalga molsođ tärkkilávt tiätu soojijn), kalga škoovlâst puáttiđ olmooš, kote stivree kuuvij molsom. Siämmáánáál kalga roossâđ meiddei jienâmaailm peht. Táválávt Saijoos teknijkkáreh pyehtih anneeđ huolâ kuuvij já jienâi täävistmist. 
Läävdi oolâ puáhtá pyehtiđ jieijâs lavastâsâid, mutâ tuáivup, ete toi rähtim/soijim/raččoom tábáhtuvá jotelávt. Táttup toimâttiđ ovdâkietân kietâčalluid, main lii almottum tuáivuh jienâin, čuovâin, lavastâsâin já puoh eres-uv aašijn. 
ulguubeln. Aheiivij meeri ahejuávhu ulguubeln ij lah raijum. 
muusikteatter sehe ovdâmerkkân teatterklovneria. 
Teatter áámmátlii škovliittâsâst oopâ jotteeh (nubbe tääsi, TEAK já áámmátollâškovlâ) iä uážu väldiđ uási. 
ovdârätkimeh, pic toid puáhtá väldiđ uási almottâttâmáin. 
ovdâsteh jieijâs kuávlu nuorâ teatter. Valjim taha kuávlutábáhtus áámmáátlâšlävdikodde. 
Tieđettep ijjâdmân, maađhâšmân já ohjelmân lohtâseijein aašijn almottâttâmääigi maŋa. Sämitigge máksá ijjâdem, mon uárnee. Jis tist láá koččâmâsah, pyehtivetteđ väldiđ ohtâvuođâ tábáhtus vuávájeijei Unna-Maari Puulskan. Ohtâvuođâtiäđuh láá vyelni. 
Pyereest puáttim Anarân! 
- orkeste reh  - čuoja ttâm juávhuh - kuorolá vlum juá vhuh - e res lá vlum juá vhuh 
tego juá igus, livđe, leu´dd... - čuoja ttâm juávhuh - lá vlum juá vhuh  
tego rock , pop, ja zz, lá vlum, keppâ  muusik (časkosmuusik), hiphop, reggae , dance … - čuoja ttem juá vhuh - lá vlum juá vhuh 
Oovdânpyehtim kukkodâh e nâmustáá 10 minuttid  
Aherääjih já raijiittâsah   
Uá sivá ldeeh juáhhojeh k yevti ahe luokan: 2001-1997 -šoddâm (10-15-ihásiih) 1996-1992 -šoddâm (16-20- ihásiih) 
Säminuorâi taaiđâtábáhtusâst taan lasseen 
Tuurku Nuorâ  kulttuur-tábáhtusân.  Juá vhust ka lgeh leđe ucemustáá k ulmâ  ulmuu. Enâmustáá  1/3 uási juá vhu jesânijn uážžu spiekâstiđ ahe rää jist. Raijiittâs ij kuoskâ  juá vhui stivre jeije id. 
Tábá htus lii uá ivildum nuoráid, k iäh puđâ ldeh taiduu jie ijâ s astoaa igijn.Toh nuorah, k iäid muusik  lii ámáttin, te ikkâ piä ivá lâš pa rgon, iä pye vti uásá listiđ taan kiišton. Taa t k uáská meidde i nuorâ id, k iäh lá á muusikáámmá tškoovlâin (Sibelius-Aka temiast, Suá ldá tmuusik škoovlâst, muusikškoovlâ i áámmátlinjáást) te ikkâ k iäh láá  čođâ ldittám muusiksye rgi áámmá ttutkos. Ra ijiittâs ij kuoskâ Sibelius-Aka temia  nuorâ iškovlim  uáppe id 
Tuurku Nuorâ  Kulttuur-tábáhtusâst siämmáš juá vkk u uážžu uásá listiđ tuše oovtâ 
juá vkkušlaa jâ n. 2/3 juá vhu jesânijn ka lge h leđe uđđâ  ulmuuh, vâi juá vhu puá htá kočodiđ uđđâ 
juá vkkun. Lase tiäđuid Tuurku tábáhtusâst ká vnâ čujottâsâst: http://nuorikulttuuri.fi/sounds/ 
Sämikielâ já sämikielâlâš máttááttâs Suomâst  
Máhđulâšvuođâin sämikielâ já sämikielâlii máttááttâsân asâtteh vuáđumáttááttâs- já luvâttâhlaavâin, máttááttâs- já kulttuurministeriö miärádâsâin já máttááttâsvuávám vuáđustâsâin. Vyeimistorroo máhđulâšvuođah kyeskih puoh kuulmâ sämikielân: anarâš-, nuorttâlâš- já tavesämikielân. 
Sämikuávlu kieldâin škovlâ lii kenigâs orniđ sämikielâ mättee uáppei vuáđumáttááttâs válduoosijn  
sämikielân. Keevâtlávt tot meerhâš vuáđumáttááttâs uáppei vuoigâdvuođâ finniđ máttááttâsâst ucemustáá pele sämikielân. Luvâttuvvâst já áámmátlii škovliittâsâst sämikielâlâš máttááttâs lii meid máhđulâš. Lasseen sämikuávlust lii máhđulâš luuhâđ sämikielâ eenikielâ já vieres kielâ oppâamnâsin vuáđumáttááttâsâst, luvâttuvvâst já áámmátlii škovliittâsâst. 
Sämikuávlu kieldâi ulguubeln lii máhđulâš finniđ sämikielâ máttááttâs, mutâ máttááttâs ornim  
váátá eromâš aktiivlâšvuođâ! Máttááttâs uárnejuvvoo sehe aldamáttááttâssân ete virtuaallávt. Tooimâ návt: Jis halijdah sämikielâ máttááttâs, oovdânpyevti tuu táátu jieijâs škoovlâ rehtorân. Puávtáh lasseen väldiđ ohtâvuođâ sämitige škovlim- já oppâmateriaaltoimâttâhân 
info@samediggi.fi , kote iššeed uáppeid, vaanhimijd já škovliittâs uárnejeijeid máttááttâs ááigán  
finniimist. 
Pajeuáppeetutkosist lii máhđulâš čođâldittiđ sämikielâ eenikielâ teikâ vieres kielâ iskos. Sämikielâ  
luvâttâhkuursâid lii máhđulâš čođâldittiđ meid virtuaallávt. Sämikuávlu kieldâi ulguubeln luvâttuv jottei kannat čuávvuđ oppâfalâlduv säämi máttááttâskuávdáá virtuaalškoovlâst www.sogsakk.fi já lasseen sämikielâ kuursâi ornim e-luvâttuvvâst www.elukio.fi . Luvâttâhkuursâi čođâldit temmáhđulâšvuođâ puáhtá koijâdiđ meid sämikuávlu kieldâi luvâttuvâin, main láá virtuaaluáppeeh jyehi ive. 
Säämi máttááttâskuávdáš uárnee jyehi ive ubâ luuhâmpaje kukkosii aldaškovliittâs anarâš-,  
nuorttâlâš- já tavesämikielâ kielâin, www.sogsakk.fi .  
Suomâ ollâopâttuvâin kuulmâst lii máhđulâš oppâđ sämikielâ:  
http://www.oulu.fi/giellagasinstituutti/ , www.ulapland.fi , http://www.helsinki.fi/sup/ .  
Sämitigge almoot uuccâmnáál 
ANARÂŠKIELÂ JURGÂLEIJEE   
virgesajasâšvuođâ ááigán 1.6. -30.6.2015 já 1.8.2015-18.5.2016. Anarâškielâ  jurgâleijee  toimâsaje  lii  Sämitige  sämikielâ  toimâttuvvâst  Anarist.  Virge tohálâšvuođâvátámâšah  láá  sämitiggeest  adelum  asâttâs  5  §  (1727/1995)  miäldásiih.    Pälkki miärášuvá  sämitige  pálkkááttemvuáháduv  vátávâšvuodâtaasij  V/II  –  IV/IV  mield  (vuáđupälkki 2 110,20  –  2 457,04  eurod/mp).  Vuáđupäälhi  lasseen  máksojeh  24  %  sämikuávlu  lase  já pargohárjánem  mield  miärášuvvee  hárjánemlaseh.  Ucâmušâid  lahtosijdiskuin  kalga  toimâttiđ 18.5.2015  tme  16.00  räi  čujottâssáin:  Saamelaiskulttuurikeskus  Sajos,  99870  Aanaar.   Lasetiäđuid addel  säämi  kielâtorvočällee  Siiri  Jomppanen  puh.  010 839  3111.  Sämitige  tooimân  puáhtá uápásmuđ nettičujottâsât www.samediggi.fi   
Anarist 27.4.2015      Sämitigge 
Sämitige Säämi muusikkuávdáš ocá 
meriáigásâš  já  olespiäiválâš  virgekoskâvuotân  4.6.  –  31.8.2012  koskâsâš  ááigán  säämi  kulttuurkuávdáš Sajosân Anarân.  Išepargee pargon lii išediđ Säämi muusikkuávdáá tooimâst jieškote-uv kulttuurpyevtittem pargoin. Asâttâsvuáđustâslâš tohálâšvuođâvátámâššân lii pargo vaattâm škovlim já lasevátámâššân sämikielâ táiđu.  Pargo  miänástuvvee  tipšom  išedeh  muusik-  já  eres  kulttuursyergi  tubdâm  já  škovlim,  šiev vuáruvaikuttâstááiđuh, maaŋgâpiälásâš kielâtáiđu, šiev atk-tááiđuh sehe nahcâ porgâđ jiešráđálávt, jiečânâs já  njyebžilávt  (meid  eehid-  já  oholoppâpargoh).  Pälkki  miärášuvá  sämitige  pálkkááttemvuáháduv vátávâšvuođâtââsi  VII/I  mield,  vuáđupälkki  1 639,98  eurod/mp.  Vuáđupäälhi  lasseen  máksoo  24  % sämikuávlu  lase  já  hárjánemlaseh  miärášuveh  pargohárjánem  mield.    Ucâmušâid  oppâ-  já pargotuođâštusâidiskuin kalga toimâttiđ sämitige čäällimkoodán 23.5.2012 tme 16.00 räi čujottâssáin Sajos, 99870 Aanaar.  Lasetiäđuid pargoost addel muusikkuávdáá vuávájeijee Anna Näkkäläläjärvi-Länsman, puh. 010 839 3148. Sämitiigán já Säämi muusikkuávdážân puáhtá uápásmuđ nettičujottâsâst www.samediggi.fi  
Anarist 9.5.2012    Sämitigge 
Sämitigge almoot uuccâmnáál 
meriáigásâš  pargo  vistig  ááigán  11.8.-31.12.2014.  Vaaljâlävdikodde  meerrid  meriáigásâš  virgekoskâvuođâ 
joođhâst.  Vaaljâlävdikode  toimâsaje  lii  Säämi  kulttuurkuávdáš  Sajosist,  Anarist.  Čällee  pargon  lii  toimâđ vaaljâlävdikode vuálásâžžân valmâštâllâđ já olášutteđ vaaljâid sehe toimâđ vaaljâlävdikode oovdânpyehten já čällen čuákkimijn. Asâttâsvuáđustâslâš tohálâšvuođâvátámâššân lii pargo vaattâm škovlim já sämikielâ táiđu (asâttâs  1727/95).  Pargo  miänástuvvee  tipšom  iššeed  hiäivulâš  ollâškovlâtuđhos  sehe  haaldâdlâš  pargoi  já sämmilijd  kyeskee  vuoigâdvuođâlâš  aašij  tubdâm.    Pálkkááttem  miärášuvá  sämitige  pálkkáátemvuáháduv 
vátávâšvuoâtääsi  III/I-III-IV/II  mield  (vuáđupälkki  kooskâst  3002,48 –  2540,57  eurod/mp).    Ucâmušâid 
lahtosijdiskuin kalga toimâttiđ sämitige čäällimkoodán 28.7.2014 tme 16.00 räi čujottâssáin Sajos, 99870 Inari.  Lasetiäđuid  pargoost  addel  má.  haldâttâhhovdâ  Pia  Ruotsala  puh.  010  839  3106.  Sämitige  tooimân  puáhtá uápásmuđ nettičujottâsât www.samediggi.fi   
Anarist 4.7.2014    Sämitigge 
Sämitigge almoot uuccâmnáál 
Haldâttâhhoovdâ  váldupargon  lii  jođettiđ  sämitige  stiivrâ  vuálásâžžân  sämitige  haldâttuv,  ekonomia  já pargojuávhu,  tooimânpieijâđ  sämitige  miärádâsâid  sehe  suunnâttâllâđ  já  ovdediđ  tige  tooimâ. Tohálâšvuođâvátámâššân lii hiäivulâš aaleeb ollâškovlâtuđhos sehe uápásmem sämiaašijd já haldâttâhpargoid. Lasseen  váttoo  sämikielâ  táiđu  (asâttâs  1727/95). Pargo  miänástuvvee  tipšom  váátá  šiev  jođettemtááiđu, 
hárjánem  pargojuávkkuhaldâttuvvâst,  naavcâ  vättee  já  ovdâsvástádâslâš  porgâmân.  Ruotâ-/tárukielâ  já eŋgâlâskielâ  táiđu  kiäččoo  hiättun.  Pälkki  miärášuvá  sämitige  pálkkááttemvuáháduv  vátávâšvuođâtääsi  II 
mield  (vuáđupälkki 3266,47 eurod/mp).  Vuáđupäälhi  lasseen  máksojeh  24  %  sämikuávlu  lase  já 
pargohárjánem  mield  miärášuvvee  hárjánemlaseh.  Virge  toimâsaje  lii  säämi  kulttuurkuávdáá  Sajosist. 
Ucâmušâid  lahtosijdiskuin  kalga  toimâttiđ  sämitige  čäällimkoodán 15.11.2015 tme  16.00  räi  čujottâssáin Sajos,  99870  Aanaar  teikâ  šleđgâpostáin  čujottâsân info@samediggi.fi.  Lasetiäđuid  addel  saavâjođetteijee 
Tiina  Sanila-Aikio, tel.  +358(0)50  3001780. Sämitige  tooimân  puáhtá  uápásmuđ  päikkisiijđoinis 
Anarist 15.10.2015 Sämitigge 
Sämitigge almoot uuccâmnáál 
AANARSÄMIKIELÂ OPPÂMATERIAAL PROOJEEKTPARGEE tooimâ ááigán 2.1. - 31.12.2015. Proojeektpargee toimâpäikkin lii čäällimkode valdutoimâsaajeest säämi kulttuurkuávást Sajosist, Anarist. Proojeektpargee toimân lii aanaarsämikielâlij oppâmateriaalij vuávám, rähtim, kielâ tärhistem ja jurgâlem. Asattâsvuáđusâš tohálâšvuođâvátámuššân lii tooimâ vááttâm škovlim já toos lasseen vaattoo aanaarsämikielâ täiđu (asattâs 1727/95). Pälkki miäruštalloo sämitige pälkkioornig tääsi IV/IV mield (vuáđupälkki 2 457,04 eurod/mp). Ucâmijd ohtân lahtosijgijn kalga toimâttiđ sämitige čäällimkodán 22.12.2014 tjme 16.00 räi čujottâsân Sajos, 99870 Aanaar. Lasetiäđuid pargoost addel oppâmateriaalčällee Hannu Kangasniemi hannu.kangasniemi@samediggi.fi, p. 010 839 3115. Sämitige tooimân puáhtá uápásmiđ nettičujottâsâst www.samediggi.fi . 
Anarist 22.4.2014 Sämitigge 
Sämitigge ocá 
MERIÁIGÁSII PROOJEEKTPARGEE SÄÄMI MUUSIKKUÁVDÁŽÂN  
Proojeektpargee  pargoid  kuleh  el.  säämi  muusikkuávdáá  išedeijen  toimâm  sehe  Ijâttes  ijjâ- algâaalmugij  muusikfestivaal  išepyevtitteijee  pargoh.  Pargo  álgá  9.6  já  pištá  30.8.2014  räi.  Pargo miänástuvvee hoittám išedeh heivejeijee škovlim, sämikielâ táiđu sehe kelijdeijee eŋgâlâskielâ táiđu. Proojeektpargee  pälkki  miärášuvá  Suomâ  sämitige  pálkkááttemvuáháduv  vátávâšvuođâtääsi  VII/I mield  (vuáđupälkki  1711,31eurod/mp).  Vuáđupäälhi  lasseen  máksojeh  24  %  sämikuávlu  lase  já pargohárjánem  mield  miärášuvvee  hárjánemlaseh.  Proojeektpargee  toimâsaje  lii  säämi kulttuurkuávdáš Sajosist. 
Ucâmušâid lahtosijdiskuin kalga toimâttiđ sämitige čäällimkoodán  2.5.2014 tme 16.00 räi čujottâsân Sajos,  99870  Aanaar.  Lasetiäđuid  pargoost  addel  säämi  muusikkuávdáá  vuávájeijee  Anu  Magga  p. 050 567  2204,  anu.magga(at)samediggi.fi.  Sämitige  tooimân  puáhtá  uápásmuđ  nettičujottâsâst 
www.samediggi.fi já Ijâttes ijjâ-algâaalmugij muusiktábáhtusân čujottâsâst: www.ijahisidja.fi  
Anarist 9.4.2014 Sämitigge 
www.ijahisidja.fi  
Säämi  parlamentaarlâš rääđi  lii  Suomâ,  Taažâ  já  Ruotâ  sämitiigij  já  Ruošâ  sämmilij  parlamentaarlâš oovtâstpargo-orgaan. Rääđi oovdâst sämmilijd aalmugijkoskâsijn ohtâvuodâin já kieđâvuš aašijd, moh kyeskih 
sämmiláid  algâaalmugin.  Parlamentaarlii  rääđi  čäällimkode  pargoi  já  eres  toos  lohtâseijee  aalmugijkoskâsij 
aašij hoittám várás Sämitigge ocá 
Pargo álgá 19.3.2015 já pištá vistig 31.12.2015 räi.  Tohálâšvuođâiähtun lii pargo vaattâm škovlim já sämikielâ 
táiđu  (asâttâs  1727/95).  Pargo  miänástuvvee  hoittám  váátá  hiäivulii  ollâškovlâtutkos,  šiev  sämikielâ, 
suomâkielâ,  táru-/ruotâkielâ  tááiđu  sehe  kelijdeijee  eŋgâlâskielâ  njálmálii  já  kirjálii  tááiđu.  Pargoost  váttoo meid  tave-eennâmlii  sämihaldâttuv  já  aalmugijkoskâsij  olmoošvuoigâdvuođâsopâmušâi  já  –tuáimei äššitubdâm. Pargokován kuleh čällee- já čuákkimorniimij lasseen ohtâvuođâtoollâm sierâ enâmij sämitiggijd já  Ruošâ  sämiservijd  sehe  ääšioovdânpyehteepargoh.  Pälkki  miärášuvá  sämitige  pálkkááttemvuáháduv 
vátávâšvuođâtääsi IV/IV-II mield (vuáđupälkki 2 457,04 – 2 560,57 eurod/mp). Vuáđupäälhi lasseen máksojeh 
24 % sämikuávlu lase já pargohárjánem mield miärášuvvee hárjánemlaseh. Ucâmušâid lahtosijdiskuin kalga 
toimâttiđ  sämitige  čäällimkoodán  27.2.2015  tme  16.00 räi  čujottâssáin  Sajos,  99870  Aanaar  teikâ 
info@samediggi.fi. Lasetiäđuid  pargoost  addel  má.  haldâttâhhovdâ Pia  Ruotsala  puh.  010  839  3106  teikâ 
puáttee  parlamentaarlii  rääđi  saavâjođetteijee  Klemetti  Näkkäläjärvi,  puh.  050-5242109.  Sämitige  já parlamentaarlii rääđi tooimân puáhtá uápásmuđ nettičujottâsâst www.samediggi.fi 
Anarist 12.2.2015    Sämitigge 
Säämi  parlamentaarlâš  rääđi  (Suomâ,  Taažâ  já  Ruotâ  sämitigij  oovtâstpargo-orgaan)  aalgât  1.1.2013 ohtsâštave-eennâmlâš sämikielâ áámmát- já reesuurskuávdáá vuáđudemproojeekt, mii nohá 30.6.2014. Proojeekt válduruttâdeijee lii EU Interreg IV A Nord Sápmi 
Taan ohtâvuođâst Suomâ sämitigge ocá 
meriáigásâš toimâttâhčällee  
Pargo pištá kiddâ 30.6.2014 räi. Toimâttâhčällee pargoid kuleh proojeekt piäiválâš toimâttâhpargoh, čuákkimij ornim sehe išediđ proojeekt reekkigtuálupargoin. Pargei puáhtá meridiđ eres-uv tooimâid, moh kuleh ohtsâštave-eennâmlâš sämikielâ áámmát- já reesuurskuávdáá vuáđudemprojektân. 
Tohálâšvuođâvátámâššân  lii  pargo  vaattâm  škovlim  já  lasseen  váttoo  sämikielâ  táiđu.  Pargo miänástuvvee  tipšom  išedeh  šiev  sämikielâ  njálmálâš  já  kirjálâš  táiđu  sehe  kelijdeijee  hárjánem toimâttâhpargoin. 
Ohtsâštave-eennâmlâš  sämikielâ  áámmát-  já  reesuurskuávdáá  pargokielah  láá  sämikielâ  sehe suomâkielâ  já  ruotâ-/tárukielâ.  Kuávdáá  pargon  lii  oovtâst  sämitiggijn  ohtsâštave-eennâmlâš kielâoovtâstpargo  nanodem  já  ovdedem,  sämikielâ  nanodem  já  ovdedem  nuuvt,  et  jieškote-uv kielâjuávhu  ohtâgâslâš  táárbuh,  hástuseh já naavcah váldojeh vuotân,  sehe  sämikielâ  virkosmittem  já turvim puátteevuođâst. 
Toimâttâhčällee  lii  palvâluskoskâvuođâst  Suomâ  sämitiigán  já  pälkki  miärášuvá  Suomâ  sämitige pálkkááttemvuáháduv  vátávâšvuodâtääsi  VI/II  mield  (vuáđupälkki  1 796,98  eurod/mp).  Vuáđupäälhi lasseen  máksojeh  24  %  sämikuávlu  lase  já  pargohárjánem  mield  miärášuvvee  hárjánemlaseh. Toimâsaje sämitiggeest Sajosist. 
Ucâmušâid lahtosijdiskuin kalga toimâttiđ Suomâ sämitige čäällimkoodán 9.1.2013 tme 16.00 räi čujottâssáin: Sajos, 99870 Aanaar. Pargo ovdil uuccâm occeeh váldojeh vuotân uđđâ ucâmuuttáá. Lasetiäđuid pargoost addel vs. kielâtorvočällee Tarja Porsanger puh. 050 343 1299.  
Sämitige tooimân puáhtá uápásmuđ nettičujottâsâst www.samediggi.fi.  
Anarist 13.12.2012      Sämitigge 
Sämitige sämikielâ toimâttâh ocá 
 kielâpargee  
meriáigásii já olespiäiválii virgekoskâvuotân 2-3 mánuppaje ááigán 1.6.2015 rääjist.  Pargoh lohtâseh eres  lasseen  säämi  kielâlaahân  já  eres  pargoid,  moh  väätih  sämikielâ  äššitobdeevuođâ. Siäđusvuáđuslâš tohálâšvuođâvátámâššân lii pargo vaattâm škovlim já šiev sämikielâ njálmálâš já kirjálâš táiđu. Pargo miänástuvvee tipšom išedeh šiev atk-tááiđuh sehe nahcâ porgâđ jiešráđálávt já jiečânâs.  Pälkki  miärášuvá  sämitige  pálkkááttemvuáháduv  vátávâšvuođâtääsi  V/III-I  mield, vuáđupälkki 2043,27 – 2341,01 eurod/mp. Vuáđupäälhi lasseen máksojeh 24 % sämikuávlu lase já pargohárjánem  mield  miärášuvvee  hárjánemlaseh.  Ucâmušâid  kalga  toimâttiđ  sämitige čäällimkoodán  26.5.2015  tme  16.  räi  čujottâssáin  Saamelaiskulttuurikeskus  Sajos,  99870 Aanaar.  Lasetiäđuid pargoost addel kielâtorvočällee Siiri Jomppanen puh. 010 839 3111. Sämitiigán puáhtá uápásmuđ internetčujottâsâst www.samediggi.fi   
Anarist 13.5.2015    Sämitigge 
Sämitigge almoot uuccâmnáál 
ANARÂŠKIELÂ JURGÂLEIJEE   
virgesajasâšvuođâ ááigán 15.6. -30.6.2015 já 1.8.2015-18.5.2016. Anarâškielâ  jurgâleijee  toimâsaje  lii  Sämitige  sämikielâ  toimâttuvvâst  Anarist.  Virge tohálâšvuođâvátámâšah  láá  sämitiggeest  adelum  asâttâs  5  §  (1727/1995)  miäldásiih.    Pälkki miärášuvá  sämitige  pálkkááttemvuáháduv  vátávâšvuodâtaasij  V/II  –  IV/IV  mield  (vuáđupälkki 2 110,20  –  2 457,04  eurod/mp).  Vuáđupäälhi  lasseen  máksojeh  24  %  sämikuávlu  lase  já pargohárjánem  mield  miärášuvvee  hárjánemlaseh.  Ucâmušâid  lahtosijdiskuin  kalga  toimâttiđ 10.6.2015  tme  16.00  räi  čujottâssáin:  Saamelaiskulttuurikeskus  Sajos,  99870  Aanaar.   Lasetiäđuid addel  säämi  kielâtorvočällee  Siiri  Jomppanen  puh.  010 839  3111.  Sämitige  tooimân  puáhtá uápásmuđ nettičujottâsât www.samediggi.fi   
Anarist 28.5.2015      Sämitigge 
Meriáigásii proojeektpargee Säämi muusikkuávdážân 
Pargo álgá 9.6 já pištá 28.8.2015 räi. Proojeektpargee pargoid kuleh el. säämi muusikkuávdáá išedeijen toimâm sehe Ijâttes ijjâ- algâaalmugij muusikfestivaal išepyevtitteijee pargoh. Pargo miänástuvvee hoittám išedeh hiäivulâš škovlim, sämikielâ táiđu sehe kelijdeijee eŋgâlâskielâ táiđu. Proojeektpargee pälkki miärášuvá Suomâ sämitige pálkkááttemvuáháduv vátávâšvuođâtääsi VII/I mield (vuáđupälkki 1711,31eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Proojeektpargee toimâsaje lii säämi kulttuurkuávdáš Sajosist. 
Ucâmušâid lahtosijdiskuin kalga toimâttiđ sämitige čäällimkoodán 30.4.2015 tme 16.00 räi čujottâsân Sajos, 99870 Aanaar. Lasetiäđuid pargoost addel säämi muusikkuávdáá vuávájeijee Oula Guttorm p. 050 574 2765, oula.guttorm(at)samediggi.fi. Sämitige tooimân puáhtá uápásmuđ nettičujottâsâst www.samediggi.fi já Ijâttes ijjâ- algâaalmugij muusiktábáhtusân čujottâsâst: www.ijahisidja.fi  
Anarist 8.4.2015 Sämitigge 
Sämitigge almoot uuccâmnáál 
ááigán  3.8.2015  – 7.6.2016.  Pirâsčällee  pargon  lii  hoittáđ  pirâstipšomân  já  eennâmkevttimân lohtâseijee aašijd, eromâšávt valmâštâllâđ ruukilaavâ já biodiversiteetsopâmuš olášutmân lohtâseijee 
tooimâid. Asâttâsvuáđustâslâš tohálâšvuođâvátámâššân lii pargo vaattâm škovlim já lasseen váttoo sämikielâ  táiđu  (asâttâs  1727/95).  Pargo  miänástuvvee  hoittám  išedeh  hiäivulâš  ollâškovlâtuđhos, 
pirâsaašij já haaldâtlij pargoi tubdâm sehe kelijdeijee eŋgâlâskielâ táiđu. Pälkki miärášuvá sämitige 
pálkkááttemvuáháduv vátávâšvuođâtääsi IV/IV-II mield (vuáđupälkki  losijttáá 2457,04  –  2  560,57 
eurod/mp).  Virge  tevdimist  lii  kuevti mánuppaje  keččâlemäigi.  Čällee  toimâsaje  lii  säämi 
kulttuurkuávdáá  Sajosist.  Ucâmušâid  lahtosijdiskuin  kalga  toimâttiđ  sämitige  čäällimkoodán 15.7.2015  tme  16.00  räi  čujottâsân  Sajos,  99870  Aanaar.  Lasetiäđuid  pargoost  addel  má. 
haldâttâhhovdâ Pia Ruotsala puh. 010 839 3106. Sämitige tooimân puáhtá uápásmuđ nettičujottâsâst 
Anarist 16.6.2015 Sämitigge 
Sämitigge almoot uuccâmnáál 
Nuorâičällee  toimâsaje  lii  čäällimkode  almos  toimâttuvvâst  sämikulttuurkuávdâš  Sajosist. 
Nuorâičällee  pargoin  lii  meridum  sämitige  pargo-oornig  26  a  §:st. Asâttâsvuáđustâslâš 
tohálâšvuođâvátámâššân  lii  virge  vaattâm  škovlim  já  lasseen  váttoo  sämikielâ  táiđu (asâttâs 
1727/95).  Virge  miänástuvvee  tipšom  išedeh hiäivulâš  ollâškovlâtuđhos  sehe  šiev  nuorâiaašij  já haldâttâstooimâ  tubdâm.  Virgetevdimist  lii  kuuđâ  mánuppaje  keččâlemäigi.  Pälkki  miärášuvá  sämitige  pálkkááttemvuáháduv  vátávâšvuodâtääsi  IV  já  tast  III-II  juávhu  mield  (vuáđupälkki 
2448,54  –  2505,49 eurod/mp). Vuáđupäälhi  lasseen  máksojeh  24  % sämikuávlu  lase  sehe 
pargohárjánem  mield  miärášuvvee  hárjánemlaseh.Ucâmušâid  lahtosijdiskuin  kalga  toimâttiđ sämitige  čäällimkoodán  2.4.2013  tme  16.00  räi  čujottâssáin  Sajos,  99870  Aanaar.  Lasetiäđuid 
pargoost  addel  haldâttâshovdâ  Juha  Guttorm,  puh.  010  839  3102.  Sämitige  tooimân  puáhtá 
uápásmuđ nettičujottâsâst www.samediggi.fi. 
Anarist 1.3.2013     Sämitigge 
Sämitigge almoot uuccâmnáál sämikielâ toimâttuv fastâ 
 ANARÂŠKIELÂ KIELÂJURGÂLEIJEE VIRGE  
mon  toimâsaje  lii  sämitige  säällimkoddeest  säämi  kulttuurkuávdáš  Sajosist  Aanaar  markkânist.   Virge  tohálâšvuođâvátámâšah  láá  sämitiggeest  adelum  asâttâs  5  §  (1727/1995)  miäldásiih.  Virge tevdimist  lii  kuuđâ  mánuppaje  keččâlemäigi.    Pälkki  miärášuvá  sämitige  pálkkááttemvuáháduv vátávâšvuodâtaasij V/II – IV/IV mield (vuáđupälkki 2 090,20 – 2 437,04 eurod/mp).  Vuáđupäälhi lasseen  máksojeh  24  %  sämikuávlu  lase  já  pargohárjánem  mield  miärášuvvee  hárjánemlaseh. Ucâmušâid  lahtosijdiskuin  kalga  toimâttiđ  sämitige  čäällimkoodán  15.5.2014  tme  16.00  räi čujottâssáin  Sajos,  99870  Aanaar.    Lasetiäđuid  virgeest  addel  säämi  kielâtorvočällee  Siiri Jomppanen  puh.  050-4939  018.    Sämitige  tooimân  puáhtá  uápásmuđ  nettičujottâsât 
Anarist 11.4.2014   Sämitigge 
Säämi  parlamentaarlâš  rääđi  (Suomâ,  Taažâ  já  Ruotâ  sämitigij  oovtâstpargo-orgaan)  aalgât  1.1.2013 ohtsâštave-eennâmlâš  sämikielâ  áámmát-/reesuurskuávdáá  vuáđudemproojeekt,  mii  nohá  30.6.2014. Proojeekt válduruttâdeijee lii EU Interreg IV A Nord Sápmi já pargo vuáválâš olášuttem várás Suomâ sämitigge ocá 
1 meriáigásâš anarâškielâ kielâpargee 1 meriáigásâš nuorttâsämikielâ kielâpargee 1 meriáigásâš tavesämikielâ kielâpargee  
ááigán  1.1.2013  –  31.5.2014.  Kielâpargee  pargoid  kuleh  kielâtipšom,  kielâovdedem,  terminologiapargo, normâdem, sehe tieđettem- já ravvimpargo. Kielâpargei puáhtá meridiđ eres-uv tooimâid, moh kuleh ohtsâštave-eennâmlâš sämikielâ áámmát-/reesuurskuávdáá vuáđudemprojektân. 
Asâttâsvuáđustâslâš  tohálâšvuođâvátámâššân  lii  pargo  vaattâm  škovlim  já  lasseen  váttoo  sämikielâ táiđu.  Projektân  occoo  vuosâsajasávt  taggaar  olmooš,  kiäst  sämikielâ  lii  eenikielân  tâi  västideijee kielâtáiđu. Tuáivup occest hiäivulâš sämikielâ škovlim  (ollâškovlâ/ollâopâttâh), hárjánem västideijee pargoost já sämiohtsâškode já -kielâi tubdâm. Lasseen tuáivup áámmátlâš mättim, oovtâstpargonaavcâ, sämikielâ kirjálâš tááiđu sehe naavcâ jiečânâs já ulmemiäldásâš porgâmân. 
Ohtsâštave-eennâmlâš sämikielâ áámmát-/reesuurskuávdáá pargokielah láá sämikielâ sehe suomâkielâ já  ruotâ/tárukielâ.  Kuávdáá  pargon  lii  oovtâst  sämitiggijn  ohtsâštave-eennâmlâš  kielâoovtâstpargo nanodem  já  ovdedem,  sämikielâ  nanodem  já  ovdedem  nuuvt,  et  jieškote-uv  kielâjuávhu  ohtâgâslâš táárbuh, hástuseh já naavcah váldojeh vuotân, sehe sämikielâ virkosmittem já turvim puátteevuođâst. 
Kielâpargee  lii  palvâluskoskâvuođâst  Suomâ  sämitiigán  já  pälkki  miärášuvá  Suomâ  sämitige pálkkááttemvuáháduv  vátávâšvuodâtaasij  V/II  –  IV/IV  mield  (vuáđupälkki  2  051,23  –  2  391,60 eurod/mp).  Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Toimâsaje lii sämitige monnii toimâsaajeest tâi sopâmuš mield eres saajeest. 
Ucâmušâid lahtosijdiskuin kalga toimâttiđ Suomâ sämitige čäällimkoodán 10.12.2012 tme 16.00 räi  čujottâssáin:  Sajos,  99870  Aanaar.  Lasetiäđuid  pargoost  addel  vs.  kielâtorvočällee Tarja  
Porsanger puh. 050 343 1299. Sämitige tooimân puáhtá uápásmuđ nettičujottâsâst www.samediggi.fi.  
Anarist 22.11.2012      Sämitigge 
Sämitigge almoot uuccâmnáál 
 virgesajasâšvuođâ,  mii  álgá  8.8.2014  já  nohá  7.8.2015.  Kulttuurčällee  toimâsaje  lii  čäällimkode váldutoimâsaajeest  sämikulttuurkuávdáš  Sajosist,  Anarist.  Kulttuurčällee  váldupargon  lii  toimâđ kulttuurlävdikode  oovdânpyehten  já  čällen.  Siäđusmiäldásii  tohálâšvuođâvátámâššân  lii  virge  vááttám škovliittâs já lasseen váttoo sämikielâ táiđu (asâttâs 1727/95). Pargo miänástuvvee tipšom išedeh hiäivulâš ollâškovlâtuđhos  sehe  šiev  säämi  kulttuureellim  já  haldâttâhtooimâ  tubdâm.  Pälkki miärášuvá sämitige   
pálkkááttemvuáháduv vátávâšvuodâtääsi IV/IV-II  mield  (vuáđupälkki  kooskâst  2  437,04  –  2  540,57 eurod/mp).  Ucâmušâid  lahtosijguin  kalga  toimâttiđ  sämitige  čäällimkoodán  11.7.2014  tme 16.00 räi čujottâssáin Sajos, 99870 Aanaar.  Lasetiäđuid pargoost addel má. haldâttâhhovdâ Pia Ruotsala puh. 
010 839 3106.Sämitige tooimân puáhtá uápásmuđ nettičujottâsâst www.samediggi.fi   
Anarist 6.6.2014    Sämitigge    ********* 
Sämitigge  almoot  uuccâmnáál  ton  ohtâvuođâst tuáimee  Tave-Suomâ  sosiaalsyergi  mättimkuávdáá 
sämiohtâduv 
Vuávájeijee  toimâsaje  lii  sämitige  čäällimkoddeest  säämi  kulttuurkuávdáš  Sajosist.    Vuávájeijee 
pargoh  láá  miäruštâllum  sämitige  pargo-oornigist.    Tohálâšvuođâvátámâššân  lii  virge  vaattâm 
škovlim  já  lasevátámâššân  sämikielâ  táiđu  (asâttâs  1727/95).    Pargo  miänástuvvee  tipšom  iššeed hiäivulâš  ollâškovlâtuđhos  já  kelijdeijee  sosiaalhuolâttâs  tubdâmuš.  Pälkki  miärášuvá  sämitige pälkkivuáháduv  vátávâšvuođâtääsi  IV/IV-III  mield (vuáđupälkki  kooskâst  2 391,60  –  2 448,54 
eurod/mp).    Sajasâšvuotâ  álgá  1.1.2013  já  pištá  24.5.2013  räi.    Ucâmušâid  lahtosijdiskuin  kalga 
toimâttiđ  sämitige  čäällimkoodán  3.12.2012  tme  16.00  räi  čujottâssáin  Sajos,  99870  Aanaar.  Lasetiäđuid pargoost uážžu sosiaal- já tiervâsvuođâčällee  Pia Ruotsast puh. 010 839 3106. 
Anarist 15.11.2012    Sämitigge ***** 
Sämitigge almoot uuccâmnáál 
Markkânistemhovdâ  ana  huolâ  Sämikulttuurkuávdáš  Saijoos  čuákkimsoojij  markkânistmist  já vyebdimist, tábáhtusâi orniimân lohtâseijein vuáválijn aašijn sehe palvâlemohtâduv hovdâpargoin. Lasseen  sun  tuáimá  oovdânpyehten  suu  toimâsuárgán  kullee  pargoin  sämitige  toimâorgaanijn. Asâttâsvuáđusâš  tohálâšvuođâvátámâššân  lii  virge  vaattâm  škovliittâs  já  sämikielâ  táiđu  (asâttâs 1727/95).  Pargoost  cevzim  iššeed  hiäivulâš  ollâškovlâtuđhos,  markkânistemsyergi  já  sämikulttuur šiev  tubdâm  sehe  šiev  eŋgâlâškielâ  táiđu.  Pargo  tipšomist  annojeh  oovtâspargo-  já viärmádâttâmtááiđuh, markkânistemmohtâ, ornim- já stivrimnahcâ sehe tedduuhaldâšem. Pálkkám meriduvvoo sämitige pálkkámvuáháduv vátámâštääsi IV/I mield (vuáđupälkki 2 686,76 evrod/mp). Vuáđupäälhi lasseen máksoo 24 % sämikuávlu lase já pargohárjánem mield meridum hárjánemlase. Virgeest  lii  kuuđâ  mánupaje  keččâlemäigi.  Ucâmušâid  lahtosijdisguin  kalga  toimâttiđ  sämitige čäällimkoodán  majemustáá  27.2.2016  tme  16.00  čujottâsân  Sajos,  99870  Inari.  Ucâmušah  iä macâttuvvoo.  Lasetiäđuin  pargoost  addel  Pia  Ruotsala  puh.  010 839  3106.  Saijoos  já  sämitige toimâmân puáhtá uápásmiđ nettičujottâsâin www.sajos.fi  já www.samediggi.fi   
Anarist 27.1.2016    Sämitigge 
Säämi  parlamentaarlâš  rääđi  lii  Suomâ,  Taažâ  já  Ruotâ  sämitiigij  já  Ruošâ  sämmilij  parlamentaarlâš oovtâstpargo-orgaan. Rääđi oovdâst sämmilijd aalmugijkoskâsijn ohtâvuodâin já kieđâvuš aašijd, moh kyeskih sämmiláid algâaalmugin. Parlamentaarlii rääđi čäällimkode pargoi já eres toos lohtâseijee aalmugijkoskâsij aašij hoittám várás Sämitigge ocá 
Pargo álgá 1.6.2015 já pištá vistig 31.12.2015 räi.  Tohálâšvuođâiähtun lii pargo vaattâm škovlim já sämikielâ táiđu  (asâttâs  1727/95).  Pargo  miänástuvvee  hoittám  váátá  hiäivulii  ollâškovlâtutkos,  šiev  sämikielâ, suomâkielâ,  táru-/ruotâkielâ  tááiđu  sehe  kelijdeijee  eŋgâlâskielâ  njálmálii já  kirjálii tááiđu.  Pargoost  váttoo meid  tave-eennâmlii  sämihaldâttuv  já  aalmugijkoskâsij  olmoošvuoigâdvuođâsopâmušâi  já  –tuáimei äššitubdâm. Pargokován kuleh čällee- já čuákkimorniimij lasseen ohtâvuođâtoollâm sierâ enâmij sämitiggijd já  Ruošâ  sämiservijd  sehe  ääšioovdânpyehteepargoh.  Pälkki  miärášuvá  sämitige  pálkkááttemvuáháduv vátávâšvuođâtääsi IV/IV-II mield (vuáđupälkki 2 457,04 – 2 560,57 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Ucâmušâid lahtosijdiskuin kalga toimâttiđ  sämitige  čäällimkoodán  15.5.2015  tme  16.00  räi  čujottâssáin  Sajos,  99870  Aanaar  teikâ info@samediggi.fi.  Lasetiäđuid  pargoost  addel  má.  haldâttâhhovdâ  Pia  Ruotsala  puh.  010  839  3106  teikâ puáttee  parlamentaarlii  rääđi  saavâjođetteijee  Tiina  Sanila-Aikio,  tel. 050-3001780. Sämitige  já parlamentaarlii rääđi tooimân puáhtá uápásmuđ nettičujottâsâst www.samediggi.fi   
Anarist 22.4.2015    Sämitigge 
Sämitigge almoot uuccâmnáál 
tooimâ.    Oovdânpyehtee  váldupargon  lii  toimâđ  sosiaal- já  tiervâsvuođâlävdikode  oovdânpyehten  já  čällen. 
Pargo álgá tállân já nohá 19.6.2015. Pargee toimâsaje lii čäällimkode váldutoimâsaajeest sämikulttuurkuávdáš Sajosist,  Anarist.    Siäđusvuáđuslâžžân  tohálâšvuođâvátámâššân  lii  virge  vaattâm  škovlim  já  lasseen  váttoo 
sämikielâ  táiđu  (asâttâs  1727/95). Tooimâ  miänástuvvee  hoittám  išedeh  hiäivulâš  ollâškovlâtuđhos,  šiev 
sämmilii  sosiaal-,  tiervâsvuođâ-  já  arâšoddâdemsyergi  tubdâm.  Šiev  haaldâtlij  pargoi  já  ekonomiahaldâttuv 
tubdâm  keččih  hiättun.   Pälkki  miärášuvá  sämitige  pálkkááttemvuáháduv  vátávâšvuođâtääsi IV/IV-II  mield 
(vuáđupälkki  2  457,04  –  2  560,57  eurod/mp). Vuáđupäälhi  lasseen  máksojeh  24  %  sämikuávlu  lase  já pargohárjánem  mield  miärášuvvee  hárjánemlaseh. Ucâmušâid  lahtosijdiskuin  kalga  toimâttiđ  sämitige 
čäällimkoodán 27.2.2015  tme  16.00 räi  čujottâssáin  Sajos,  99870  Aanaar.   Lasetiäđuid  pargoost  addel  má. 
haldâttâhhovdâ  Pia  Ruotsala  puh.  010  839  3106. Sämitige  tooimân  puáhtá  uápásmuđ  nettičujottâsâst 
Anarist 12.2.2015    Sämitigge 
Säämi parlamentaarlâš rääđi (Suomâ, Taažâ já Ruotâ sämitigij oovtâstpargo-orgaan) aalgât 1.8.2015 ohtsâštave-eennâmlâš sämikielâ áámmát- já reesuurskuávdáá Säämi Kielâkäldee jotkâproojeekt, mii nohá 31.5.2018. Proojeekt válduruttâdeijee lii EU Interreg Tave –ohjelm. 
Taan ohtâvuođâst Suomâ Sämitigge ocá 
meriáigásii proojeektčällee  
Pargo álgá 1.8.2015 já pištá kiddâ 31.5.2018 räi. Proojeektčällee pargoid kuleh proojeekt piäiválâš toimâttâhpargoh, čuákkimij ornim sehe proojeekt ruttâtuálupargoh. Pargei puáhtá meridiđ eres-uv tooimâid, moh kuleh ohtsâštave-eennâmlâš sämikielâ áámmát- já reesuurskuávdáá jotkâprojektân. 
Tohálâšvuođâvátámâššân lii pargo vaattâm škovlim já lasseen váttoo sämikielâ táiđu. Pargo miänástuvvee tipšom išedeh šiev sämikielâ njálmálâš já kirjálâš táiđu sehe kelijdeijee hárjánem toimâttâh- já ruttâtuálupargoin. 
Ohtsâštave-eennâmlâš sämikielâ áámmát- já reesuurskuávdáá pargokielah láá sämikielâ sehe suomâkielâ já ruotâ-/tárukielâ. Kuávdáá pargon lii oovtâst sämitiggijn ohtsâštave-eennâmlâš kielâoovtâstpargo nanodem já ovdedem, sämikielâ nanodem já ovdedem nuuvt, et jieškote-uv kielâjuávhu ohtâgâslâš táárbuh, hástuseh já naavcah váldojeh vuotân, sehe sämikielâ virkosmittem já turvim puátteevuođâst. 
Proojeektčällee lii palvâluskoskâvuođâst Suomâ sämitiigán já pälkki miärášuvá Suomâ sämitige pálkkááttemvuáháduv vátávâšvuodâtääsi VI/II mield (vuáđupälkki 1 842,14 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Toimâsaje lii sämitiggeest Sajosist. 
Ucâmušâid lahtosijdiskuin kalga toimâttiđ Suomâ sämitige čäällimkoodán 10.7.2015 tme 16.00 räi čujottâssáin: Sajos, 99870 Aanaar. Lasetiäđuid pargoost adelává kielâtorvočällee Siiri  
marko.marjomaa@samediggi.fi  Sämitige tooimân puáhtá uápásmuđ nettičujottâsâst www.samediggi.fi.   
Anarist 18.6.2015 Sämitigge 
Sämitigge almoot uuccâmnáál 
pargo.  Pargo  álgá  sopâmuš  mield  já  pištá  31.12.2016  räi  (jis  ruttâdem  ornâšuvá).    Kielâpiervâlstivrejeijee pargoid kuleh eres lasseen sämmilij kielâpiervâltooimâ stivrim, koordinistem já ovdedem sämikuávlust já ton ulguubeln  sehe  kielâpiervâlij  pargojuávkkuhaldâttâh. Asâttâsvuáđustâslâš tohálâšvuođâvátámâššân lii  virge vaattâm  škovlim  já  sämikielâ  táiđu  (asâttâs  1727/95).  Pargo  miänástuvvee  tipšom  iššeed  šiev arâšoddâdemsyergi  já  kielâ  iäláskittemvuovij  tubdâm  sehe  hárjánem  sämikulttuurân  já  haaldâtlâš  pargoid. Pälkki  miärášuvá  sämitige  pálkkááttemvuáháduv  vátávâšvuođâtääsi  IV/III  mield  (vuáđupälkki  2 512,83). Vuáđupäälhi  lasseen  máksojeh  24  %  sämikuávlu  lase  já  pargohárjánem  mield  miärášuvvee  hárjánelaseh. Toimâsaje lii Säämi kuálttuurkuávdáš Sajosist, Anarist. Ucâmušâid lahtosijdiskuin kalga toimâttiđ sämitige čäällimkoodán  8.2.2016  tme  16.00  räi  čujottâssáin  Sajos,  99870  Inari.  Lasetiäđuid  pargoost  eddel haldâttâhhovdâ  Pia  Ruotsala  puh.  010 839  3106.  Sämitige  tooimân  puáhtá  uápásmuđ  nettičujottâsâst 
Anarist 18.1.2016    Sämitigge 
Kulmâ hárjuttâllee saje uuccâmnáál Sämitige   
čäällimkoddeest Sajosist Anarist  
Sämitigge  fáálá  kulmâ  hárjuttâllâmsaje  anarâš-, nuorttâlâš- teikâ  tavesämi 
kielâtáiđusâš  ollâopâttâh  uáppeid. Hárjuttâllâmsajeh  láá sämitige  almos toimâttuvâst, 
sämikielâ  toimâttuvâst  já škovlim-  já  oppâmateriaaltoimâttuvâst  sämikulttuurkuávdáš Sajosist Anarist. 
Hárjuttâlmân  kulloo  pargoin, tärkkilub  ääigist  já  kukkoduvvâst soppuu sierâ. Pälkki  miärášuvá  ollâopâttuv  tuárjum  hárjuttâllâmpäälhi  já  sämitige pálkkááttemvuáháduv  mield.  Vyerdih,  ete paargon väljejum  uáppee uážžu 
hárjuttâllâmruuđâ  ollâopâttuvâst. 
Jis lah  kiddiistum  hárjuttâlmân,  te vuolgât  rijjâhámásii  ucâmuš lahtosijdiskuin  (CV 
já oppâregisterváldus) 12.4.2013 räi  čujottâsân: Sämitigge/ haldâšemčällee, Sajos  99870 Aanaar. 
SaKaste – Sämmilij sosiaal- já tiervâsvuođâpalvâlusâi  
ovdedemrááhtus  
SaKaste lii sämmilij sosiaal- já tiervâsvuođâpalvâlusâi ovdedemhaahâ, mii vuálgá joton sämikuávlust. Tot lii uási Tave-Suomâ maaŋgâsuárgásiih sosiaal- já tiervâsvuođâpalvâlusah (PaKaste 2) –haavâ, mon ruttâd STM haldâšem Sosiaal- já tiervâsvuođâhuolâttâs aalmuglâš ovdedemohjelm (KASTE). SaKaste -haavâ ulmen lii pyerediđ sämmilij jieijâs kielân já kulttuurân 
vuáđuduvvee palvâlusâi finnim, kvaliteet sehe vaikuttemvuođâ, oovdedmáin sämmilij vuáđuvuoigâdvuođâi já oovtviärdásâšvuođâ olášume sehe uásálâšvuođâ. Sämmilij táárbuin vyelgee 
palvâlusah ovdedeh sämmilâš ohtâgâsâi já siärvusij tiervâsvuođâ sehe pyereestvaijeem, kepideh helbâm já kezideh tiervâsvuođâiäruid. 
SaKaste-haavâst ovdeduvvojeh já ruotâsmittojeh toimâmvyevih päikkitipšopaargon mii pargoo sämmilâšpuárásij kooskâst, läjiduvvoo já váldoo kiävtun aanaar-, nuorttâ- já tavesämikielâlâš arâšoddâdem materiaalpaŋkki sehe lasettuvvoo sämikuávlu sosiaal- já tiervâsvuođâhuolâttâs pargojuávhu mättim sämikielâst já kulttuurist. Haahâ pištá 31.10.2013 räi. 
Haahân väljejuvvoo koordinaattor, mii sajoidittoo Tave-Suomâ sosiaalsyergi mättimkuávdáá (Poske) sämiohtâdâhân, sämitige ohtâvuotân. Ko haahâ olášuvá, lii tot čovgâ oovtâstpargoost sämikuávlu kieldâiguin. Jyehi kieldâ västid sämmilij sosiaal- já tiervâsvuođâpalvâlusâi oovdedmist, orniimáin pargeidis máhđulâšvuođâ uásálistiđ škovlimtilálâšvuođáid, pargoseminaaráid já ovdedemtiimij toimáid. 
Hahâkoordinaattor västid haavâ olášutmist já puáđusijn. Lasseen sun västid ekonomia čuávumist já raportistmist sehe loppâraapoort rähtimist. Hahâkoordinaattor toimâsaje lii sämitige 
čäällimkoddeest Aanaar markkânist. Toimâkuávlun láá sämikuávlu kieldah. Haahân nomâttuvvoo 
stivrimjuávkku, já äššitobdeetiimin tuáimih sämitige sosiaal- já tiervâsvuođâčällee sehe Poske sämiohtâduv vuávájeijee. 
Sämmilij palvâlusâi oovdedmist pargoo oovtâstpargo Poske PaKaste 2 –havváin já sämiservijguin kulttuurherkis äššigâšpargo- já juávkkupargovuovij oovdedmist. Haavâst lii viggâmuš meid kevttiđ ävkkin Taažâ já Ruotâ sämikuávluin porgum tutkâm- já ovdedemtooimâ sehe Tiänuleve sosiaal- já 
tiervâsvuođâpalvâlusâi ovdedemhaavâ vuáttámušâid raajijd rastaldittee palvâlusoovtâstpargoost já - 
vuovijn. Lasseen lii juurdâ porgâđ oppâlájádâsoovtâstpargo oppâlájádâsâiguin, moh fäälih sämikielâlâš- já kulttuur máttááttâs sosiaal- já tiervâsvuođâhuolâttâs pargojuávhu škovliimân. 
Lasetiäđuid adelává sosiaal- já tiervâsvuođâčällee Pia Ruotsala, 040 - 7262688 já vs. vuávájeijee 
Säämi parlamentaarlâš rääđi  (Suomâ,  Taažâ  já  Ruotâ  Sämitigij oovtâstpargo-orgaan) aalgât 1.8.2015 
ohtsâštave-eennâmlâš sämikielâ áámmát-/reesuurskuávdáá Säämi Kielâkäldee jotkâproojeekt, mii nohá 31.5.2018. Proojeekt válduruttâdeijee lii EU Interreg Tave -ohjelm já pargo vuáválâš olášuttem várás Suomâ Sämitigge ocá 
1 meriáigásâš anarâškielâ kielâpargee 1 meriáigásâš nuorttâsämikielâ kielâpargee 1 meriáigásâš tavesämikielâ kielâpargee  
ááigán 1.8.2015 –  30.4.2018. Kielâpargee pargoid kuleh kielâtipšom, kielâovdedem, terminologiapargo, normâdem, sehe tieđettem- já ravvimpargo. Kielâpargei puáhtá meridiđ eres-uv tooimâid, moh 
kuleh ohtsâštave-eennâmlâš sämikielâ áámmát- já reesuurskuávdáá jotkâprojektân.   Asâttâsvuáđustâslâš  tohálâšvuođâvátámâššân  lii  pargo  vaattâm  škovlim  já  lasseen  váttoo sämikielâ táiđu.  Projektân  occoo  vuosâsajasávt  taggaar  olmooš,  kiäst  sämikielâ  lii  eenikielân  tâi  västideijee kielâtáiđu. Tuáivup occest hiäivulâš sämikielâ škovlim (ollâškovlâ/ollâopâttâh), hárjánem västideijee 
pargoost já sämiohtsâškode já -kielâi tubdâm. Lasseen tuáivup áámmátlâš mättim, oovtâstpargonaavcâ, sämikielâ kirjálâš tááiđu sehe naavcâ jiečânâs já ulmemiäldásâš porgâmân. 
Ohtsâštave-eennâmlâš sämikielâ áámmát-  já  reesuurskuávdáá pargokielah láá sämikielâ sehe suomâkielâ já ruotâ/tárukielâ. Áámmát- já reesuurskuávdáá pargon lii oovtâst sämitiggijn ohtsâštaveeennâmlâš kielâoovtâstpargo nanodem já ovdedem, sämikielâ nanodem já ovdedem nuuvt, et jieškoteuv kielâjuávhu ohtâgâslâš táárbuh, hástuseh já naavcah váldojeh vuotân, sehe sämikielâ virkosmittem já turvim puátteevuođâst. 
Kielâpargee  lii  palvâluskoskâvuođâst  Suomâ  sämitiigán  já  pälkki  miärášuvá  Suomâ  sämitige 
pálkkááttemvuáháduv vátávâšvuodâtaasij V/II mield (vuáđupälkki 2 110,20   eurod/mp).  Vuáđupäälhi 
lasseen máksojeh 24 % sämikuávlu  lase já pargohárjánem mield miärášuvvee hárjánemlaseh. Toimâsaje lii sämitige monnii toimâsaajeest tâi sopâmuš mield eres saajeest.   Ucâmušâid lahtosijdiskuin kalga toimâttiđ Suomâ sämitige čäällimkoodán 10.7.2015  tme 16.00 räi  čujottâssáin:  Sajos,  99870  Aanaar. Lasetiäđuid  pargoost  adelává kielâtorvočällee  Siiri  
Jomppanen siiri.jomppanen@samediggi.fi já má. kielâaašijčällee Marko Marjomaa marko.marjomaa@samediggi.fi. Sämitige tooimân puáhtá uápásmuđ nettičujottâsâst www.samediggi.fi. 
Anarist 18.6.2015  Sämitigge 
Sämitigge almoot uuccâmnáál 
virgesajasâšvuođâ,  mii  álgá  18.8.2014  já  nohá  14.11.2014. Škovlimčällee toimâsaje  lii  čäällimkode  
váldutoimâsaajeest  säämi  kulttuurkuávdáš  Sajosist,  Anarist. Škovlimčällee  tuáimá  škovlim-  já oppâmateriaaltoimâttuv  hovdân  já škovlim-  já  oppâmateriaallävdikode oovdânpyehten  já  čällen.  
Siäđusmiäldásii tohálâšvuođâvátámâššân lii virge vááttám škovliittâs já lasseen váttoo sämikielâ táiđu (asâttâs 1727/95).  Pargo  miänástuvvee  tipšom  išedeh  hiäivulâš  ollâškovlâtuđhos  sehe  šiev säämi  škovlimašij  já 
haldâttâhtooimâ  tubdâm.  Pälkki  miärášuvá  sämitige  pálkkááttemvuáháduv  vátávâšvuodâtääsi  III/II  mield 
(vuáđupälkki 2 887,03 eurod/mp). Ucâmušâid lahtosijguin kalga toimâttiđ sämitige čäällimkoodán 11.7.2014 tme  16.00  räi  čujottâssáin  Sajos,  99870  Aanaar.   Lasetiäđuid  pargoost  addel  má.  haldâttâhhovdâ  Pia 
Ruotsala puh. 010 839 3106. Sämitige tooimân puáhtá uápásmuđ nettičujottâsâst www.samediggi.fi   
Anarist 19.6.2014    Sämitigge 
Sämitige  ohtâvuođâst  tuáimá  säämi  párnáikulttuurkuávdáš  MÁNNU,  mii  lii  uási  Laapi párnáikulttuurkuávdášviärmáduv  já  tađe  mield  še  Väldikodálâš  Tijdâlamppu –viärmáduv  jeessân.   
Säämi párnáikulttuurkuávdáá  ulmen  lii  eres  lasseen  lasettiđ  sämipárnái  já –nuorâi  tobdo  jieijâs 
kulttuur  kuáttá  já  adeliđ  sijjân  máhđulâšvuođâid  omâstiđ  jieijâs  kulttuur  ärbitiäđuid  já –tááiđuid sehe  nanodiđ  sii  kulttuuridentiteet.    Párnáikulttuurkuávdáá  tooimâ  vuáváá,  joođeet  já  praktiiklávt olášut váldutoimâlâš tooimâstivrejeijee, kote lii palvâluskoskâvuođâst sämitiigán. 
Sämitigge almoot uuccâmnáál párnáikulttuurkuávdáá 
sajasâšvuođá ááigán 3.9.2012 – 20.5.2013. Stivrejeijee toimâsaje lii säämi kulttuurkuávdáš Sajosist. Asâttâsvuáđustâslâš  tohálâšvuođâvátámâššân  lii  sämitiggeest  adelum  asâttâs  (1727/1995)  mield pargo  vaattâm  škovlim  já  lasseen  váttoo  sämikielâ  táiđu.   Pälkki  miärášuvá  sämitige 
pälkkivuáháduv  mield  já  lii  enâmustáá  vátávâšvuođâtääsi  IV/III  luoka  miäldásâš  (vuáđupälkki  448,54  eurod/mp).  Ucâmušâid  lahtosijdiskuin  kalga  toimâttiđ  sämitige  čäällimkoodán  31.8.2012 
tme  16.00  räi  čujottâssáin  Sajos,  99870  Aanaar.    Lasetiäđuid  pargoost  addel  haldâttâhhovdâ  Juha 
Guttorm, puh. 010 839 3102. 
Anarist 20.8.2012    Sämitigge 
Säämi parlamentaarlâš rääđi (Suomâ, Taažâ já Ruotâ sämitigij oovtâstpargo-orgaan) aalgij 1.1.2013 ohtsâštave-eennâmlâš sämikielâ áámmát- já reesuurskuávdáá vuáđudemprojekt, mii nohá 30.6.2014. Projekt válduruttâdeijee lii EU Interreg IV A Nord Sápmi 
Taan ohtâvuođâst Suomâ sämitigge ocá 
meriáigásii projektčällee  
Pargo álgá 16.12.2013 já pištá kiddâ 30.6.2014 räi. Projektčällee pargoid kuleh projekt piäiválâš toimâttâhpargoh, čuákkimij ornim sehe projekt ruttâtuálupargoh. Pargei puáhtá meridiđ eres-uv tooimâid, moh kuleh ohtsâštave-eennâmlâš sämikielâ áámmát- já reesuurskuávdáá vuáđudemprojektân. 
Tohálâšvuođâvátámâššân lii pargo vaattâm škovlim já lasseen váttoo sämikielâ táiđu. Pargo miänástuvvee tipšom išedeh šiev sämikielâ njálmálâš já kirjálâš táiđu sehe kelijdeijee hárjánem toimâttâh- já ruttâtuálupargoin. 
Ohtsâštave-eennâmlâš sämikielâ áámmát- já reesuurskuávdáá pargokielah láá sämikielâ sehe suomâkielâ já ruotâ-/tárukielâ. Kuávdáá pargon lii oovtâst sämitiggijn ohtsâštave-eennâmlâš kielâoovtâstpargo nanodem já ovdedem, sämikielâ nanodem já ovdedem nuuvt, et jieškote-uv kielâjuávhu ohtâgâslâš táárbuh, hástuseh já naavcah váldojeh vuotân, sehe sämikielâ virkosmittem já turvim puátteevuođâst. 
Projektčällee lii palvâluskoskâvuođâst Suomâ sämitiigán já pälkki miärášuvá Suomâ sämitige pálkkááttemvuáháduv vátávâšvuodâtääsi VI/II mield (vuáđupälkki 1 822,14 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Toimâsaje lii sämitiggeest Sajosist. 
Ucâmušâid lahtosijdiskuin kalga toimâttiđ Suomâ sämitige čäällimkoodán 9.12.2013 tme 16.00 räi čujottâssáin: Sajos, 99870 Aanaar. Lasetiäđuid pargoost addel projekthovdâ  
Marko Marjomaa puh. 050 438 2484. Sämitige tooimân puáhtá uápásmuđ nettičujottâsâst 
Anarist 22.11.2013        Sämitigge 
Sämitigge oca 
meriáigásâš  já  ubâpiäiválâš  virgekoskâvuotân  27.6.  –  31.8.2012  koskâsâš  ááigán.  Suu  pargon  lii valmâštâllâđ  eromâšávt  ruukilopeucâmuššáid  lohtâseijee  ciälkkámušâid.  Asâttâsvuáđustâslâš tohálâšvuođâvátámâššân  lii  pargo  vaattâm  škovlim  já  lasevátámâššân  sämikielâ  táiđu.  Pargo miänástuvvee  tipšom  išedeh  naavcah  jiečânâs  porgâmân  sehe  eromâš  suomâkielâ  kirjálâš  táiđu. Pálkkááttem  miärášuvá  sämitige  pálkkááttemvuáháduv  vátávâšvuođâtääsi  IV/IV  mield (vuáđupälkki 2 391,60 eurod/mp) mahđulij sämikuávlu- já hárjánemlasattâsâidiskuin.  Ucâmušâid oppâ-  já  pargotuođâštusâidiskuin  kalga  toimâttiđ  sämitige  čäällimkoodán  25.6.2012  tme  16.00  räi čujottâssáin  Sajos,  99870  Aanaar.    Lasetiäđuid  pargoost  addel  lahâčällee  Aimo  Guttorm,  puh. 010 839 3120. 
Anarist 11.6.2012    Sämitigge 
Säämi  kulttuurkuávdáš  Sajos  valmâštuvá Aanaar  markkânân  ive  2011  loopâ  räi  já  váldoo  kiävtun 
ive  2012  aalgâ  rääjist.  Kuulmâkiärdásâš  já  4800  bruttoneljihâšmeetter  vijđosâš  Sajos  šadda  leđe 
sämmilij  haldâttâs,  kulttuur  já  mättim  kuávdáš  sehe  maaŋgâpiälásâš  já  uđđâáigásâš  kongres-  já tábáhtustáálu.  Sajos váldukevttee sämitigge ocá tääl Sajosân 
meriáigásii já olespiäiválii virgekoskâvuotân 28.12.2011 rääjist.  Sajos toimâsajehuolâtteijee huolât vahtâmiäštárpalvâlussáid,  infosaje  tipšomân, čuákkimij  já  tábáhtusâi  orniistâlmáid  kullee  pargoin sehe  táárbu  mield čurgiimist. Asâttâsvuáđustâslâš tohálâšvuođâvátámâžžân  lii  pargo  vaattâm škovlim.  Pargo  miänástuvvee  tipšom  išedeh  toimâsajehuolâtteijee tuđhos  tâi  västideijee  já kelijdeijee  pargohárjánem  syergi  pargoin uđđâáigásijn  almos  viistijn,  šiev vuáruvaikuttâstááiđuh, jiešalgâlâšvuotâ já njyebžilvuotâ sehe pargoi tááhust kelijdeijee sämi-, eŋglâlâs- já ruotâkielâ táiđu. Pälkki  miärášuvá  sämitige  pálkkááttemvuáháduv vátávâšvuođâtääsi  VI/II  mield, vuáđupälkki 1 748,73  eurod/mp,  mon  lasseen  máksoo  24  %  sämikuávlu  lase  já  pargohárjánem  miäldásiih hárjánemlaseh.  Ucâmušâid  oppâ-  já  pargotuođâštusâidiskuin  kalga toimâttiđ  sämitige 
čäällimkoodán  16.12.2011  tme  16.00  räi čujottâssáin Angelintie  696,  99870 Aanaar.   Lasetiäđuid 
pargoost  addel  haldâttâshovdâ  Juha  Guttorm,  puh.  010 839  3102.  Sämitiigán  já  säämi kulttuurkuávdáš Sajosân puáhtá uápásmuđ nettičujottâsâst www.samediggi.fi 
Sämitigge almoot uuccâmnáál ton ohtâvuođâst tuáimee Tave-Suomâ sosiaalsyergi mättimkuávdáá sämiohtâduv 
Vuávájeijee  toimâsaje  lii  sämitige  čäällimkoddeest  säämi  kulttuurkuávdáš  Sajosist.    Sämiohtâdâh västid  sämmilij  pyereestvaijeempalvâlusâi  oovdedmist,  mii  lii  Tave-Suomâ  sosiaalsyergi mättim¬kuávdáá väldikodálâš sierânâspargo. Vuávájeijee pargoh láá miäruštâllum sämitige pargooornigist.    Tohálâšvuođâvátámâššân  lii  virge  vaattâm  škovlim  já  lasevátámâššân  sämikielâ  táiđu (asâttâs  1727/95).    Pargo  miänástuvvee  tipšom  iššeed  hiäivulâš  ollâškovlâtuđhos  já  kelijdeijee sosiaalhuolâttâs  tubdâmuš.  Pälkki  miärášuvá  sämitige  pälkkivuáháduv  vátávâšvuođâtääsi  IV/II mield  (vuáđupälkki  2 570,81  eurod/mp).  Vuáđupäälhi  lasseen  máksojeh  24  %  sämikuávlu  lase  já pargohárjánem  mield  miärášuvvee  hárjánemlaseh.    Jis  tooimân  ij  mieđettuu  tuárvi  staatâtoorjâ, pargo  puáhtá  olášuttiđ  uásiáigásâžžân. Virge  tevdimist  lii  kuuđâ  mánuppaje  keččâlemäigi. Ucâmušâid  lahtosijdiskuin  kalga  toimâttiđ  sämitige  čäällimkoodán  15.10.2015  tme  16.00  räi čujottâssáin  Sajos,  99870  Aanaar.    Lasetiäđuid  pargoost  uážžu  má.  haldâttâhhovdâ  Pia  Ruotsast puh. 010 839 3106. 
Anarist 14.9.2015   Sämitigge 
Sämitigge almoot uuccâmnáál 
meriáigásâš pargo, mii álgá nuuvt forgâ ko máhđulâš já pištá 31.8.2013 räi, máhđulávt kuhheeb-uv 
ääigi.  Pirâsčällee  pargon  lii  tipšođ  pirâštiipšon  já  eennâmkevttimân  lohtâseijee  aašijd,  eromâšávt 
valmâštâllâđ ruukilaavâ já biodiversiteetstrategia tooimânpieijâmân kullee pargoid. Asâttâsvuáđustâslâš tohálâšvuođâvátámâššân lii pargo vaattâm škovlim já lasseen váttoo sämikielâ táiđu (asâttâs 1727/95). Pargo miänástuvvee tipšom  išedeh  hiäivulâš ollâškovlâtuđhos, pirâsašij  já 
haaldâtlâš  pargoi  tubdâm  sehe  kelijdeijee  eŋgalâskielâ  táiđu.  Pälkki  miärášuvá  sämitige 
pálkkááttemvuáháduv vátávâšvuođâtääsi IV/IV-II mield (vuáđupälkki lasijttáá 2 347,01 – 2 458,77 
eurod/mp). Čällee  toimâsaje  lii  säämikulttuurkuávdáš  Sajosist.  Ucâmušâid  lahtosijdiskuin  kalga toimâttiđ  sämitige  čäällimkoodán  25.1.2013  tme  16.00  räi  čujottâsân  Sajos,  99870  Aanaar. 
Lasetiäđuid  pargoost  addel  haldâttâhhovdâ  Juha  Guttorm,  puh.  010 839  3102.  Sämitige  tooimân puáhtá uápásmuđ nettičujottâsâst www.samediggi.fi 
Anarist  10.1.2013    Sämitigge 
Sämitigge  lii  finnim  máttááttâs-  já  kulttuurministeriöst  staatâtorjuu  kevttimnáál  sämikielâlii arâšoddâdemmateriaalpaaŋki valmâšin rähtimân. Haavâ keevâtlii olášuttem várás sämitigge ocá 
 oovtâ nuorttâlâškielâlii vuávájeijee (100 % pargoäigi)  oovtâ anarâškielâlii vuávájeijee (100 % pargoäigi)  oovtâ tavesämikielâlii vuávájeijee (70 % pargoäigi)  
Vuávájeijee  pargoid  kuleh  el.  arâšoddâdemmateriaal  vuávám,  rähtim,  jurgâlusâi  rähtim,  kielâ 
tärhistem sehe materiaal čokkim materiaalpaaŋkin. Pargo álgá sopâmuš mield já pištá 31.12.2015 räi. Tohálâšvuođâvátámâššân  lává  pargo  vaattâm  škovlim  já  sämikielâ  táiđu  (asâttâs  1727/95).  Pargo 
miänástuvvee  hoittám  išedeh  arâšoddâdemsyergi  tubdâm  sehe  hárjánem  materiaalpargoost.  Pälkki 
miärášuvá  Sämitige  pálkkááttemvuáháduv  vátávâšvuođâtääsi  IV/IV  miäldásávt  (vuáđupälkki 
2457,04 eurod/mp). Vuáđupäälhi lasseen pargoost máksojeh 24 % sämikuávlu lase já hárjánemlaseh. 
Vuávájeijee toimâsaje lii säämi kulttuurkuávdáš Sajosist. Ucâmušah lahtosijdiskuin kalga toimâttiđ sämitige  čäällimkoodán  27.2.2015  tme  16.00 räi  čujottâsân  Sajos,  99870  Aanaar. Lasetiäđuid 
pargoost addel Sämitige  má. haldâttâhhovdâ Pia Ruotsala 010 839 3106. Sämitige tooimân puáhtá 
uápásmuđ nettičujottâsâst www.samediggi.fi 
Anarist 12.2.2015   Sämitigge 
Suomâ sämitigge ocá meriáigásâš tavesämikielâ kielâpargee SÁFÁ2-projektin. Pargo álgá tállân já pištá 31.5.2014 räi.  
Säämi parlamentaarlâš rääđi (Suomâ, Taažâ já Ruotâ sämitigij oovtâstpargo-orgaan)lii algâttâm 1.1.2013 ohtsâštave-eennâmlâš sämikielâ áámmát-/reesuurskuávdáá vuáđudemproojeekt, mii nohá 30.6.2014. Proojeekt válduruttâdeijee lii EU Interreg IV A Nord Sápmi. 
Kielâpargee pargoid kuleh kielâtipšom, kielâovdedem, terminologiapargo, normâdem, sehe tieđettem- já ravvimpargo. Kielâpargei puáhtá meridiđ eres-uv tooimâid, moh kuleh ohtsâštave-eennâmlâš sämikielâ áámmát-/reesuurskuávdáá vuáđudemprojektân. 
Asâttâsvuáđustâslâš tohálâšvuođâvátámâššân lii pargo vaattâm škovlim já lasseen váttoo sämikielâ táiđu. Projektân occoo vuosâsajasávt taggaar olmooš, kiäst sämikielâ lii eenikielân tâi västideijee kielâtáiđu. Tuáivup occest hiäivulâš sämikielâ škovlim (ollâškovlâ/ollâopâttâh), hárjánem västideijee pargoost já sämiohtsâškode já -kielâi tubdâm. Lasseen tuáivup áámmátlâš mättim, oovtâstpargonaavcâ, sämikielâ kirjálâš tááiđu sehe naavcâ jiečânâs já ulmemiäldásâš porgâmân. 
Ohtsâštave-eennâmlâš sämikielâ áámmát-/reesuurskuávdáá pargokielah láá sämikielâ sehe suomâkielâ já ruotâ/tárukielâ. Kuávdáá pargon lii oovtâst sämitiggijn ohtsâštave-eennâmlâš kielâoovtâstpargo nanodem já ovdedem, sämikielâ nanodem já ovdedem nuuvt, et jieškote-uv kielâjuávhu ohtâgâslâš táárbuh, hástuseh já naavcah váldojeh vuotân, sehe sämikielâ virkosmittem já turvim puátteevuođâst. 
Kielâpargee lii palvâluskoskâvuođâst Suomâ sämitiigán já pälkki miärášuvá Suomâ sämitige pálkkááttemvuáháduv vátávâšvuodâtaasij V/II – IV/IV mield (vuáđupälkki 2079,95-2425,08 eurod/mp).  Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Toimâsaje lii sämitige monnii toimâsaajeest tâi sopâmuš mield eres saajeest. 
Ucâmušâid lahtosijdiskuin kalga toimâttiđ Suomâ sämitige čäällimkoodán 17.5.2013 tme 16.00 räi čujottâssáin: Sajos, 99870 Aanaar. Lasetiäđuid pargoost addeleh proojeekthovdâ Marko  
Marjomaa 050 438 2484 já kielâtorvočällee Siiri Jomppanen 050 493 9018. Sämitige tooimân puáhtá uápásmuđ nettičujottâsâst www.samediggi.fi. 
Anarist 2.5.2013     Sämitigge 
Sämitige  ohtâvuođâst  tuáimee  algâaalmugij  elleekovekuávdáš  Skábma  lii  kuávlulâš  elleekove-  já audiovisuaallii  syergi  reesuurskuávdáš,  mon  pargon  lii  ovdediđ  sämmilii  elleekovemainâstem maaŋgâhámásâšvuođâ orniimáin škovlim, jyehimáin sämmilii elleekove sehe šoddâdmáin párnáid já nuorâid elleekovemainâstem  mailmân.  Elleekovekuávdáá  pargoid  kulá  lasseen  meid  sämipárnái  mediašoddâdem ovdedem. 
Taan tooimâ várás Sämitigge ocá MERIÁIGÁSII VUÁVÁJEIJEE  
Pargo álgá 7.1.2015 já pištá aalgâst 31.12.2015 räi. Tohálâšvuođâvátámâššân lii Sämitiggeest adelum asattâs (1727/1995) miäldásávt pargo vaattâm škovlim já sämikielâ táiđu. Pargo luándu tiet hiäivulâš ollâškovlâtuđhos kiäččoo occei hiättun. Pargee pälkki miärášuvá sämitige pálkkááttemvuáháduv vátávâšvuođâtääsi IV/II mield (vuáđupälkki  2560,57  eurod/mp).  Vuáđupäälhi  lasseen  máksojeh  24  %  sämikuávlu  lase  já  pargohárjánem mield miärášuvvee hárjánemlaseh. Pargee toimâsaje lii säämi kulttuurkuávdáš Sajosist Anarist. 
Ucâmušâid  lahtosijdiskuin  kalga  toimâttiđ  sämitige  čäällimkoodán  30.12.2014  tme  16.00  räi  čujottâssáin Sajos,  99870  Aanaar.    Lasetiäđuid  pargoost  addel  má.  haldâttâhhovdâ  Pia  Ruotsala  puh.  010  839  3106. Almottâs lii uáinimnáál tavesämi-, anarâš- já nuorttâlâškieláid čujottâsâst www.samediggi.fi   
Anarist 15.12.2014 Sämitigge 
Sämitigge almoot, et ton čäällimkode Sämikielâ toimâttuvâst Aanaar toimâsaajeest lii uuccâmnáál 
SÄÄMI KIELÂAŠIJČÄLLEE VIRGE  
Kielâašijčällee  pargoin  lii  meridum  sämitige  pargo-oornig  35  §:st.  Asâttâsvuáđustâslâš tohálâšvuođâvátámâžžân lii pargo vaattâm škovlim (sämitiggeest adelum asâttâs 1727/1995). Virge tevdimist  lii  kuuđâ  mánuppaje  keččâlemäigi.  Virge  miänástuvvee  tipšom  išedeh  hiäivulâš ollâškovlâtuđhos, šiev sämikielâ njálmálâš já kirjálâš táiđu já ruotâ- tâi/já tárukielâ já eŋgâlâskielâ táiđu  sehe  kelijdeijee  hárjánem  vátávâš  haaldâtlâš  pargoin.  Pälkki  miärášuvá  sämitige pälkkivuáháduv  vátávâšvuođâtääsi  IV  já  tast  III-II  juávhu  mield  (vuáđupälkki  2448,54  –  2505,49 eurod/mp).  Vuáđupäälhi  lasseen  máksoo  24  %  sämikuávlu  lase  já  pargohárjánem  mield miärášuvvee hárjánemlaseh. Ucâmušâid oppâ- já pargotuođâštusâidiskuin kalga toimâttiđ sämitige čäällimkoodán  17.9.2012  tme  16.00  räi  čujottâssáin:  Sajos,  99870  Aanaar.  Lasetiäđuid  virgeest addel  kielâtorvočällee  Siiri  Jomppanen,  puh.  010 839  3111.  Sämitige  toimáid  puáhtá  uápásmuđ nettičujottâsâst www.samediggi.fi.  
Anarist 16.8.2012     Sämitigge 
Sämitigge almoot, et ton čäällimkode škovlim- já oppâmateriaaltoimâttuvâst Sajosist lii uuccâmnáál 
Toimâttâhčällee  pargoin  lii  meridum  sämitige  pargo-oornig  41  §:st.  Asâttâsvuáđustâslâš  tohálâšvuođâvátámâššân lii pargo vaattâm škovlim já lasseen váttoo sämikielâ táiđu (sämitiggeest adelum 
asâttâs  1727/1995).  Virge  miänástuvvee  tipšom  išedeh  šiev  sämikielâ  njálmálâš  já  kirjálâš táiđu sehe  kelijdeijee  hárjánem  toimâttâhpargoin.  Virge  tevdimist  lii kuuđâ  mánuppaje keččâlemäigi. Pälkki  miärášuvá  sämitige  pálkkááttemvuáháduv vátávâšvuođâtääsi  VI  já  tast  II  juávhu  mield (vuáđupälkki  1796,98  eurod/mp). Vuáđupäälhi  lasseen  máksojeh  24  %  sämikuávlu  lase  ja  pargohárjánem mield  miärášuvvee  hárjánemlaseh. Ucâmušâid  oppâ-  já pargotuođâštusâidiskuin  kalga 
toimâttiđ sämitige čäällimkoodán 31.10.2012 tme 16.00 räi čujottâssáin: Sajos, 99870 Aanaar. La 
setiäđuid  virgeest  addel haldâttâhčällee  Anneli  Länsman,  puh.  010 839  3105.  Sämitige  tooimân puáhtá uápásmuđ nettičujottâsâst www.samediggi.fi 
Anarist 28.09.2012     Sämitigge 
Säämi  parlamentaarlâš  rääđi  (Suomâ,  Taažâ  já  Ruotâ  sämitigij  oovtâstpargo-orgaan)  lii  algâttâm 
1.1.2013  ohtsâštave-eennâmlâš  sämikielâ  áámmát-já  reesuurskuávdáá  vuáđudemproojeekt,  Säämi Kielâkäldee, mii nohá 30.6.2014. Proojeekt válduruttâdeijee lii EU Interreg IV A Nord Sápmi. 
Pargo vuáválâš olášuttem várás sämitigge ocá 
 meriáigásâš proojeekthoovdâ  
Pargo  álgá  2.4.2013  já  pištá  30.6.2014  räi.  Proojeekthovdâ  joođeet  proojeekt  sehe  västid  proojeekt olášutmist já koordinistmist. Paargon kulloo suunnâttâllâđ kielâkuávdáá strategiaid já ornijdume sehe rähtiđ  kuávdáá  tooimâst  pisovâš.  Proojeekthovdân  puáhtá  meridiđ  eres-uv  tooimah,  moh  kuleh ohtsâštave-eennâmlâš sämikielâ áámmát- já reesuurskuávdáá vuáđudemprojektân. 
Asâttâsvuáđustâslâš  tohálâšvuođâvátámâššân  lii  pargo  vaattâm  škovlim  (sämitiggeest  adelum  asâttâs 1727/1995)  já  lasseen  váttoo  sämikielâ  táiđu.  Pargo  miänástuvvee  tipšom  išedeh hiäivulâš 
ollâškovlâtuđhos,  hárjánem  vátávâš  haaldâtlâš  pargoin,  jođetmist  já  tave-eennâmlâš  ohtsâšpargoost, šiev vuáruvaikuttâstááiđuh sehe kelijdeijee táru-/ruotâkielâ já šiev suomâkielâ táiđu. 
Säämi  Kielâkäldee  pargokielah  láá  sämikielâ  sehe  suomâkielâ  já  ruotâ/tárukielâ.  Kuávdáá  pargon  lii oovtâst  sämitiggijn  ohtsâštave-eennâmlâš  kielâoovtâstpargo  nanodem  já  ovdedem  sehe  sämikielâ virkosmittem  já  turvim  puátteevuođâst.  Kielâkäldee  pargon  lii  eres  lasseen  kielâtipšom,  kielâ ovdedem, terminologiapargo, kielâ normâdem já tieđettem. 
Proojeekthoovdâ  toimâsaje  lii  sämikulttuurkuávdáš  Sajosist  Aanaar  kirkkosiijdâst  já  sun  lii palvâluskoskâvuođâst  Suomâ  sämitiigán.  Pälkki  miärášuvá  Suomâ  sämitige  pálkkááttemvuáháduv vátávâšvuodâtääsi  IV  já  tast  III-II  juávhu  mield  (vuáđupälkki 2448,54  –  2505,49 eurod/mp). Vuáđupäälhi  lasseen  máksojeh  24  %  sämikuávlu  lase  já  pargohárjánem  mield  miärášuvvee hárjánemlaseh. 
Ucâmušâid  lahtosijdiskuin kalga  toimâttiđ  Suomâ  sämitige  čäällimkoodán  12.3.2013  tme  16.00 räi  čujottâssáin:  Sajos,  99870  Aanaar.  Lasetiäđuid  pargoost  adelává  kielâašijčällee  Anne-Maria  
Magga puh. 010 839 3119 já kielâtorvočällee Siiri Jomppanen puh. 050 493 9018. Sämitige tooimân puáhtá uápásmuđ nettičujottâsâst www.samediggi.fi.  
Anarist 25.2.2013      Sämitigge 
Sämitigge almoot uuccâmnáál 
säämi muusikkuávdáá meriáigásii vuávájeijee sajasâšvuođâ  
Vuávájeijee pargoid kuleh muusikkuávdáá tooimâ vuávám, olášuttem sehe ovdedem. Säämi muusikkuávdáá vuávájeijee  tuáimá meid el.  Ijâttes  ijjâ-  algâaalmugij muusiktábáhtus  pyevtitteijen.  Pargo  álgá  7.1.2015  já juátkoo 12.10.2015 räi. Pargo lii sajasâšvuotâ.  Vuávájeijee  pälkki  miärášuvá  Sämitige  pálkkááttemvuáháduv  vátávâšvuođâtääsi  IV/II  miäldásávt (vuáđupälkki  2560,57  eurod/mp).  Vuáđupäälhi  lasseen  pargoost  máksojeh  24  %  sämikuávlu  lase  já pargohárjánem mield miärášuvvee hárjánemlaseh. Vuávájeijee toimâsaje lii säämi kulttuurkuávdáš Sajosist.  Ucâmušâid lahtosijdiskuin kalga toimâttiđ sämitige čäällimkoodán 30.12.2014 tme 16.00 räi čujottâsân Sajos, 99870  Aanaar.  Lasetiäđuid  pargoost  addel  Sämitige  má.  haldâttâhhovdâ  Pia  Ruotsala  p.  010  839  3106. Sämitige tooimân puáhtá uápásmuđ nettičujottâsâst www.samediggi.fi.   
Anarist 8.12.2014   Sämitigge 
Sämitigge almoot uuccâmnáál 
Pirâsčällee  pargon  lii  hoittáđ  pirâstipšomân  já  eennâmkevttimân  lohtâseijee  aašijd,  eromâšávt valmâštâllâđ ruukilaavâ já biodiversiteetsopâmuš olášutmân lohtâseijee tooimâid. Asâttâsvuáđustâslâš tohálâšvuođâvátámâššân lii pargo vaattâm škovlim já lasseen váttoo sämikielâ táiđu (asâttâs 1727/95). Pargo miänástuvvee hoittám išedeh hiäivulâš ollâškovlâtuđhos, pirâsaašij já haaldâtlij  pargoi  tubdâm  sehe  kelijdeijee  eŋgâlâskielâ  táiđu.  Pälkki  miärášuvá  sämitige pálkkááttemvuáháduv  vátávâšvuođâtääsi  IV/II  mield  (vuáđupälkki  losijttáá  2540,57  eurod/mp). Virge  tevdimist  lii  kuuđâ  mánuppaje  keččâlemäigi.  Čällee  toimâsaje  lii  säämi  kulttuurkuávdáá Sajosist. Ucâmušâid lahtosijdiskuin kalga toimâttiđ sämitige čäällimkoodán 12.2.2014 tme 16.00 räi čujottâsân Sajos, 99870 Aanaar. Lasetiäđuid pargoost addel má. haldâttâhhovdâ Pia Ruotsala puh. 010 839 3106. Sämitige tooimân puáhtá uápásmuđ nettičujottâsâst www.samediggi.fi 
Anarist 8.1.2014 Sämitigge 
Sämitigge almoot uuccâmnáál 
virgesajasâšvuođâ, mii álgá nuuvt jotelávt ko máhđulâš já pištá 30.9.2013 räi, máhđulávt kuhheebuv.  Lahâčällee  váldupargon  lii  toimâđ  sämmilii  vuoigâdvuođâi  kyeskee  aašij  valmâštâllen  já 
oovdânpyehten sämitige haldâttâsâst. Sämitiggeasâttâs (1727/95) mieldi tohálâšvuođâvátámâššân lii 
vuoigâdvuođâtiettuu  kandidaat  tuđhos  já  sämmilijd  kyeskee  vuoigâdvuođâlii  aašij  tubdâmuš. Asâttâs mieldi váttoo meid sämikielâ táiđu. Virgesajasâšvuođâ miänástuvvee tipšom išedeh lasseen 
haaldâtlâš pargoi tubdâm sehe šiev ruotâ/tárukielâ já eŋgalâskielâ táiđu. Pälkki miärášuvá sämitige pálkkááttemvuáháduv vátávâšvuodâtaasij III/I – III mieldi (vuáđupälkki kaskoo  2 733,27 – 2961,03 
eurod/mp).    Lahâčällee  toimâsaje  lii  säämikulttuurkuávdáš  Sajosist.  Ucâmušâid  lahtosijdiskuin kalga toimâttiđ sämitige čäällimkoodán 20.2.2013 tme 16.00 räi čujottâssáin Sajos, 99870 Aanaar. Lasetiäđuid sajasâšvuođâst addel haldâttâshovdâ Juha Guttorm, puh. +358(0)10 839 3102. Sämitige tooimân puáhtá uápásmuđ nettičujottâsâst www.samediggi.fi 
Anarist 31.1.2013   Sämitigge 
Sämitigge almoot uuccâmnáál 
virgesajasâšvuođâ  1.10.2013 – 31.7.2014  koskâsâš  ááigán.    Lahâčällee  váldupargon  lii  toimâđ sämmilij  vuoigâdvuođâid  kyeskee  aašij  valmâštâllen  já  oovdânpyehten  sämitige  haldâttâsâst. Sämitiggeest  adelum  asattâs  (1727/95)  miäldásii  tohálâšvuođâvátámâššân  lii  vuoigâdvuođâtiettuu kandidaat  tuđhos  já  sämmilijd  kyeskee  vuoigâdvuođâlij  aašij  tubdâm.  Virgesajasâšvuođâ 
miänástuvvee  tipšom  išedeh  lasseen  haaldâtlij  pargoi  tubdâm  sehe  šiev  ruotâ/tárukielâ  já eŋgâlâskielâ  tááiđuh.  Pälkki  miärášuvá  sämitige  pálkkááttemvuáháduv  vátávâšvuođâtääsi  III/I-III 
mield  (vuáđupälkki  kaskoo  2 771,54  –  3  002,48  eurod/mp).   Lahâčällee  toimâsaje  lii  säämi 
kulttuurkuávdáá  Sajosist.    Ucâmušâid  lahtosijdiskuin  kalga  toimâttiđ  sämitige  čäällimkoodán 
26.9.2013  tme  16.00  räi  čujottâssáin  Sajos,  99870  Aanaar.    Lasetiäđuid  sajasâšvuođâst  addel 
haldâttâhhovdâ  Juha  Guttorm,  puh.  +358(0)10 839  3102.    Sämitige  tooimân  puáhtá  uápásmuđ 
nettičujottâsâst www.samediggi.fi 
Anarist 5.9.2013    Sämitigge 
Säämi parlamentaarlâš rääđi (Suomâ, Taažâ já Ruotâ sämitigij oovtâstpargo-orgaan) aalgij 1.1.2013 ohtsâštave-eennâmlâš sämikielâ áámmát- já reesuurskuávdáá vuáđudemprojekt, mii nohá 30.6.2014. Projekt válduruttâdeijee lii EU Interreg IV A Nord Sápmi 
Taan ohtâvuođâst Suomâ sämitigge ocá 
meriáigásii projektčällee  
Pargo álgá sopâmuš mield já pištá kiddâ 30.6.2014 räi. Projektčällee pargoid kuleh projekt piäiválâš toimâttâhpargoh, čuákkimij ornim sehe projekt ruttâtuálupargoh. Pargei puáhtá meridiđ eres-uv tooimâid, moh kuleh ohtsâštave-eennâmlâš sämikielâ áámmát- já reesuurskuávdáá vuáđudemprojektân. 
Tohálâšvuotvátámâššân lii pargo vaattâm škovlim. Pargo miänástuvvee tipšom išedeh šiev sämikielâ njálmálâš já kirjálâš táiđu sehe kelijdeijee hárjánem toimâttâh- já ruttâtuálupargoin. 
Ohtsâštave-eennâmlâš sämikielâ áámmát- já reesuurskuávdáá pargokielah láá sämikielâ sehe suomâkielâ já ruotâ-/tárukielâ. Kuávdáá pargon lii oovtâst sämitiggijn ohtsâštave-eennâmlâš kielâoovtâstpargo nanodem já ovdedem, sämikielâ nanodem já ovdedem nuuvt, et jieškote-uv kielâjuávhu ohtâgâslâš táárbuh, hástuseh já naavcah váldojeh vuotân, sehe sämikielâ virkosmittem já turvim puátteevuođâst. 
Projektčällee lii palvâluskoskâvuođâst Suomâ sämitiigán já pälkki miärášuvá Suomâ sämitige pálkkááttemvuáháduv vátávâšvuodâtääsi VI/II mield (vuáđupälkki 1 822,14 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Toimâsaje lii sämitiggeest Sajosist. 
Ucâmušâid lahtosijdiskuin kalga toimâttiđ Suomâ sämitige čäällimkoodán 3.1.2014 tme 16.00 räi čujottâssáin: Sajos, 99870 Aanaar. Pargo ovdil jo uuccâm váldojeh vuotân uđđâ ucâmušttáá. Lasetiäđuid pargoost addel projekthovdâ Marko Marjomaa puh. 050 438  
2484. Sämitige tooimân puáhtá uápásmuđ nettičujottâsâst www.samediggi.fi. 
Anarist 19.12.2013        Sämitigge 
Sämitigge ocá 
Proojeektpargee pargoid kuleh el. Skammâkoveh algâaalmugij elleekovefestivaal párnáipeeivi orniimeh já mediašoddâdemmateriaal nuurrâm. Pargo álgá tállân já pištá máhđulávt 28.2.2015 räi. Pargo miänástuvvee hoittám išedeh heivejeijee škovlim sehe sämikielâ táiđu. Proojeektpargee pälkki miärášuvá Suomâ sämitige pálkkááttemvuáháduv vátávâšvuođâtääsi V/II mield (vuáđupälkki 2110,20 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Proojeektpargee toimâsaje lii säämi kulttuurkuávdáš Sajosist. 
Ucâmušâid lahtosijdiskuin kalga toimâttiđ sämitige čäällimkoodán 30.9.2014 tme 16.00 räi čujottâsân Sajos, 99870 Aanaar. Lasetiäđuid pargoost addel elleekovekuávdáá vuávájeijee Tarja Porsanger puh. 050 569 6065, tarja.porsanger(at)samediggi.fi. 
Sämitige tooimân puáhtá uápásmuđ nettičujottâsâst www.samediggi.fi já algâaalmugij elleekovetábáhtusân čujottâsâst: www.skabmagovat.fi  
Anarist 16.9.2014 Sämitigge 
Sämitigge  lii piejâmin joton SaKaste - sämmilij  sosiaal- já tiervâsvuođâpalvâlusâi ovdedemrááhtus 
meriáigásii  virgekoskâvuotân  15.11.2011 rääjist.  Tohálâšvuođâiähtun  lii  pargo  vaattâm  škovlim  já lasevátámâš  lii  sämikielâ táiđu  (asâttâs  1727/95).    Pargo  miänástuvvee  tipšon  išedeh  hiäivulâš ollâškovlâtutkos,  šiev  sosiaal- já  tiervâsvuođâsyergi  já  sämikulttuur  tubdâm,  hárjánem  hahâ-  já ovdedempargoost,  šiev vuáruvaikuttâstááiđuh  sehe  nahcâ  innovatiivlâš  pargohaaldâšmân. Koordinaattor toimâsaje lii sämitige čäällimkoddeest Aanaar markkânist. Pargo váátá mottoomverd 
mađhâšem sämikuávlu kieldâin. Pälkki miärášuvá sämitige pálkkááttemvuáháduv vátávâšvuođâtääsi  IV  já  tast  II  juávhu  mield  (vuáđupälkki  2 458,77  eurod/mp).  Ucâmušâid 
lahtosijdiskuin  kalga toimâttiđ  sämitige čäällimkoodán  28.10.2011  tme  16.00  räi čujottâssáin Angelintie 696, 99870 Aanaar.  Lasetiäđuid adelává sosiaal- já tiervâsvuođâčällee Pia Ruotsala, 040 - 726 2688, vs. vuávájeijee Lydia Heikkilä 040 – 743 2393 ja www.samediggi.fi. 
Säämi kulttuurkuávdáš Sajos váldukevttee sämitigge ocá Sajosân 
meriáigásâš  já  olespiäiválâš  virgekoskâvuotân  4.6.  –  31.8.2012  koskâsii  ááigán.    Äššigâšrävvejeijee  pargon 
lii  tipšođ  Sajos  infočuágástuv,  huolâttiđ  čuákkimsajeväärridmijn,  jotteemkocemist  sehe  čuákkim-  já tábáhtusorniimijn  sehe  vala  oovdânpyehtiđ  Sajos  táállun.    Asâttâsvuáđustâslâš  tohálâšvuođâvátámâššân  lii 
pargo  vaattâm  škovlim  já  lasevátámâššân  sämikielâ  táiđu.  Pargo  miänástuvvee  tipšom  išedeh  šiev 
vuáruvaikuttâstááiđuh,  maaŋgâpiälásâš  kielâtáiđu,  šiev  atk-tááiđuh  sehe  nahcâ  porgâđ  jiešráđálávt,  jiečânâs 
já  njyebžilávt  (meid  eehid-  já  oholoppâpargoh).  Pälkki  miärášuvá  sämitige  pálkkááttemvuáháduv vátávâšvuođâtââsi  VII/I  mield,  vuáđupälkki  1 639,98  eurod/mp.  Vuáđupäälhi  lasseen  máksoo  24  % sämikuávlu  lase  já  hárjánemlaseh  miärášuveh  pargohárjánem  mield.    Ucâmušâid  oppâ-  já 
pargotuođâštusâidiskuin kalga toimâttiđ sämitige čäällimkoodán 23.5.2012 tme 16.00 räi čujottâssáin Sajos, 99870 Aanaar.  Lasetiäđuid pargoost addel  haldâttâhhovdâ Juha Guttorm, puh. 010 839 3102. Sämitiigán  já säämi kulttuurkuávdáš Sajosân puáhtá uápásmuđ nettičujottâsâst www.samediggi.fi 
Anarist 9.5.2012    Sämitigge 
Sämitigge almoot uuccâmnáál sämikielâ toimâttuv fastâ 
 ANARÂŠKIELÂ KIELÂJURGÂLEIJEE VIRGE  
mon  toimâsaje  lii  sämitige  säällimkoddeest  säämi  kulttuurkuávdáš  Sajosist  Aanaar  markkânist.   Virge  tohálâšvuođâvátámâšah  láá  sämitiggeest  adelum  asâttâs  5  §  (1727/1995)  miäldásiih.  Virge tevdimist  lii  kuuđâ  mánuppaje  keččâlemäigi.    Pälkki  miärášuvá  sämitige  pálkkááttemvuáháduv vátávâšvuodâtaasij V/II – IV/IV mield (vuáđupälkki 2 051,23 – 2 391,60 eurod/mp).  Vuáđupäälhi lasseen  máksojeh  24  %  sämikuávlu  lase  já  pargohárjánem  mield  miärášuvvee  hárjánemlaseh. Ucâmušâid  lahtosijdiskuin  kalga  toimâttiđ  sämitige  čäällimkoodán  10.12.2012  tme  16.00  räi čujottâssáin  Sajos,  99870  Aanaar.    Lasetiäđuid  virgeest  addel  vs.  säämi  kielâtorvočällee  Tarja Porsanger  puh.  050-343  1299.    Sämitige  tooimân  puáhtá  uápásmuđ  nettičujottâsât 
Anarist 7.11.2012   Sämitigge 
Sämitigge ocá 
meriáigásâš  virgekoskâvuotân.  Pargo  álgá  sopâmuš  mield  já  pištá  31.12.2015  räi. Tohálâšvuođâiähtun  lii 
tooimâ vaattâm heivejeijee aaleeb ollâškovlâtuđhos já sämikielâ táiđu (asâttâs 1727/95). Tooimâ miänástuvvee hoittám  váátá  vijđes  sämikulttuur  tubdâm  sehe  šiev  eŋgâlâskielâ  tááiđu.  Pargokován  kuleh  táválij  išedeijee 
pargoi lasseen vättee valmâštâllâmpargoh. Pälkki miärášuvá sämitige pálkkááttemvuáháduv vátávâšvuođâtääsi IV/III  mield  (vuáđupälkki  2502,82  eurod/mp). Vuáđupäälhi  lasseen  máksojeh 24  %  sämikuávlu  lase  já pargohárjánem  mield  miärášuvvee  hárjánemlaseh. Ucâmušâid  lahtosijdiskuin  kalga  toimâttiđ  sämitige 
čäällimkoodán 16.4.2015 tme 16.00 räi čujottâssáin Sajos, 99870 Aanaar teikâ info@samediggi.fi  Lasetiäđuid pargoost  addel  sämitige  saavâjođetteijee  Tiina  Sanila-Aikio,  puh.  050-3001780.  Sämitige  tooimân  puáhtá uápásmuđ nettičujottâsâst www.samediggi.fi 
Anarist 1.4.2015    Sämitigge 
Ulmen sämikielâlij já kulttuurân vuáđuduvvee palvâlusâi kvaliteet, vaikuttemvuotâ já finnimvuotâ 
SÄÄMI ARÂŠODDÂDEM AARGÂ TOOIMÂI RAVVUUH  - Maht toimâp aargâ vuáháduvvâin?  
LuánduohtâvuotâKunnijâttep eellim, luándu já ton resurssijd.  
MaaŋgâkulttuurlâšvuotâKunnijâttep ulmuu vuoigâdvuođâ leđe ereslágán  
SiärvulâšvuotâTuárjup juáhháá vuoigâdvuođâ kulluđ kuusnii.  
Täsiárvu já olmoošvuotâLep täsiárvuliih kuáhtámijn, miärádâsâi rähtimist já pargoost.  
Ovtâstittee kulttuurliih áárvuh  
IdentiteetMii kulttuuridentiteet naanoosm vuáruvaikuttâsâst jieijâs juávhoin  
Ärbivuáváliih iäláttâsahOhtâvuotâ eellim-, luándu- já ive pirrâjotemân siäilu ärbivuáválij iäláttâsâi peht. Kieđâiguin rähtim tááiduh, muusik, muštâlusärbi, taaiđâ já olgospyehtimRähtim já kreatiivlâšvuođâ feerim nanodeh oohtânkulluuvâšvuođâ tobdo  
KielâOvdedep njálmálâš ärbitiäđu já kielâ  sirdâšem suhâpuolvâst nuubán  
Maht ravvuuh tuáimih aargâ tooimâin?  
* arâšoddâdemvuávám 
SÄÄMI PUÁRÁSIJPARGO OVDEDEMPEEIVIH 23–24.5.2012, Säämi kulttuurkuávdáš Sajos, Aanaar  
tme 8.00 –    Kulttuurkuávdáš Saijoos oovdânpyehtim halulijd  
tme 8.30 – 9.15 Pyereestpuáttimkähvi, Saijoos aula  
tme 9.15 – 9.45 Peeivij algâttemsäänih, sj. Arto Pohjanrinne, Sosiaal- já  
tiervâsvuođâlävdikodde, Sämitigge. 
SaKaste- Sämmilij sosiaal- já tiervâsvuođâpalvâlusâi ovdedemrááhtusproojeekt.  Irmeli Moilanen, proojektkoordinaattor, SaKaste-proojekt 
tme 9.45 – 10.45 Ovdáneijee muštopuácuvuođah sämiaalmugist, Anne Remes, neurologia  
spesiaaltuáhtár, professor, Nuorttâ-Suomâ ollâopâttâh.  Savâstâllâm. 
tme 10.45 – 11.45 Sämmilâš muštopyeccee tipšo, Heidi Eriksen, Ucjuv njunoš  
tiervâsvuođâkuávdáštuáhtár. Savâstâllâm 
tme 11.45 – 12.30 Purâdem (jieškuástádlâš). Raavâdviäsu Galla, kulttuurkuávdáš Sajos  
tme 12.30 – 13.30 Elilâmulmuu kuáhtám tuáhtár pargoost Iänuduvâst, Taina Korhonen,  
Iänuduv tiervâsvuođâkuávdáštuáhtár. 
tme 13.30 -13.45 Säämi omâhâštipšoo sahâvuáru: Maggaar argâ lii pääihist, ko tipšoh muštopyeccee?   
tme 13.45 – 14.00 Sämikielâlij päikkipalvâluspargei vuáttámušah: Aargâ tilálâšvuođah päikkipalvâluspargoost. Savâstâllâm stivrejeijen Pia Ruotsala, sosiaal- já  
tiervâsvuođâčällee, Sämitigge   
tme 14.00 – 14.45 Kähvipuddâ. Saijoos aula.   
tme 14.45 – 16.30 Sämikielâlij muštopyeccei tipšotile sämikuávlu kieldâin. Kieldâi sahâvuáruh.  Maid láá vuáváámin? Maht kielâ já kulttuur váldojeh vuotân palvâlusprosessijn?  Joonas Sippola, sosiaalstivrejeijee, Iänudâh  
Mirja Laiti, ávustipšo jođetteijee, Aanaar Anitta Kaisanlahti, puárásijpargo jođetteijee, Suáđigil 
 Heidi Eriksen, njunoš tiervâsvuođâkuávdáštuáhtár, Ucjuuhâ  
  Savâstâllâm tme 18.30 – 21.00 Eehidmáláseh Aanaar Kultahovist.  
Hooteel Aanaar Kultahovi kulttuursensitiivlâš toimâjuurdâ. Kaisu Nikula, hooteel jođetteijee.    
tme 9.00 – 10.00 Puárásijpargo ovdedem. Prosessij myensteristem merhâšume puárásijpargoost. Inga Mukku, puárásijpargo koordinaattor, PaKaste 2,  
Ruávinjargâ. 
tme 10.00 – 10.15 Kähvipuddâ, Saijoos aula  
tme 10.15 – 12.00 Juávkkupargoh. Ulmen sämikielâlâš muštopyeccee tipšorááiđu myensteristem  
- Moos taarbâš torjuu? - Maggaar muštopyeccee argâ lii já maht tom puáhtá tuárjuđ? - Maid kalga oovdedškyettiđ?  
tme 12.00 – 13.00 Purâdem (jieškuástádlâš). Raavâdviäsu Galla, kulttuurkuávdáš Sajos  
tme 13.00 – 14.00 Juávkkupargoh juátkojeh  
tme 14.00 – 15.00 Juávkkupargoi oovdânpyehtim. Ristenrauna Magga, tooimâjođetteijee  
Sámi Soster ry, Irmeli Moilanen, proojektkoordinaattor, SaKasteproojekt já Pia Ruotsala, sosiaal- já tiervâsvuođâčällee, Sämitigge 
tme 15.00 – 15.15 Kähvipuddâ, Raavâdviäsu Galla  
tme 15.15 – 16.00 Ovdedempeeivij čuákánkiäsu já säämi muštopyeccee tipšopálgá  
ovdedemčuásáttuvâi miäruštâllâm. Jotkâporgâmist sooppâm. 
Ristenrauna Magga, tooimâjođetteijee Sámi Soster ry   Irmeli Moilanen, proojektkoordinaattor, SaKaste-proojekt já Pia Ruotsala, sosiaal- já tiervâsvuođâčällee, Sämitigge 
tme 16.00  Ovdedempeeivij lopâttem. Irmeli Moilanen, proojektkoordinaattor,   
Ulmen sämikielâlij já kulttuurân vuáđuduvvee palvâlusâi kvaliteet, vaikuttemvuotâ já finnimvuotâ 
SÄÄMI PUÁRÁSIJPARGO TYEJIPIERGÂSKASSÂ 
  - Maht mun tooimâm, ko äššigâssân lii sämmilâš elilâmolmooš?  
Tyejipiergâskaasâ vievâst   
Äigi: 3.12.2010 tijme 8:00-12:00 Saje: Levi, Hotelli Levitunturi,  Levintie 1590 Sirkka. Čuákkimsali 1.  
Sämitigge  puávdee  lieggâsávt  sämikulttuurân  mielâkiddiivâšvuođâ  tobdee  sämmilijd  já  sämiseervijd  sämikulttuur  suojâlem  Suomâst  kieđâvuššee  seminaarân  Levin.  Seminaar  uáivilin  lii  adeliđ kove sämikulttuur jieškote-uv uásisuorgijn já ohtsâškodálijn hástusijn. 
Seminaar  ohtâvuođâst  keigejuvvoo  vuossâmuš  Säämi  kielâtaho-palhâšume.  Tilálâšvuotâ  lii  historjállâš. Säämi kielâtaho-palhâšume lii áinoošlajâsâš palhâšume mailmist. Sämitigge lii vuáđudâm säämi  kielâtaho-palhâšume,  mon  uáivilin  lii  adeliđ  tubdâstâs  sämikielâlij  palvâlusâi  já  sämikielâ sajattuv  oovdedmân  toohum  ánsuliist  pargoost  Suomâst.  Sämikieláin  uáilduvvoo  tave-,  aanaar-  já nuorttâsämikielâ.  Palhâšume  uáivilin  lii  movtijdittiđ  palhâšume  uážžoo  pyerediđ  ovdiist-uv  sämikielâ pyerrin toohum pargo já movtijdittiđ puohâid virgeomâháid pyerediđ sämikielâ sajattuv. Säämi  kielâtaho-palhâšume  uážžoo  lii  valjim  säämi  kielârääđi.  Säämi  kielâtaho  palhâšume  lii  taaidâpalhâšume, mii kalga spejâlistiđ sämikielâ já kulttuur riggoduv já maaŋgânálásâšvuođâ. Palhâšume  muttâšuvá  ihásávt  já  ton  rähtimist  västid  Sámi  Duodji  ry  valjim  sämitaaidâr  tâi  -tuáijár. Palhâšume  kenigit  uážžoo  juátkiđ  pargo  sämikielâ  sajattuv  já  sämikielâlij  palvâlusâi  pyereedmân. Palhâšume luovât kulttuur- já valastâllâmminister Stefan Wallin. 
Lasetiäđuid  tilálâšvuođâst  addel  sämitige  kielâtorvočällee  Siiri  Jomppanen  säämi  kielâtahopalhâšume  uásild  (siiri.jomppanen@samediggi.fi,  +38  (0)10  839  3111)  sehe  ubâ  seminaar  uásild saavâjođetteijee Klemetti Näkkäläjärvi (klemetti.nakkalajarvi@samediggi.fi, +358 505242109). 
Kähvikuásuttem  keežild  táttup  almottâttâđ  seminaarân 29.11.2010  räi čujottâsân su 
8:00-8:30   Iiđeedkähvi   8:30-8:40 Seminaar lehâstem  Sämitige kulttuurlävdikode värisaavâjođetteijee Tuomas Aslak Juuso 
8:40-9:00 Sämmilij immateriaallii kulttuuräärbi suojâlem Suomâst  Sämitige saavâjođetteijee Klemetti Näkkäläjärvi 
9:00-9:20 Säämi immateriaallii kulttuuräärbi suojâlem Suomâst  Sämimuseo Siijdâ jođetteijee Tarmo Jomppanen 
9:20-9:45 Säämi tyeji já ton ohtsâškode hástuseh  Sámi Duodji saavâjođetteijee Rauna Triumf 
9:45-10.05  Säämi juáigusmuusik   jyeigee, sämitige stiivrâ jeessân Petra Magga-Vars 
Juáigus  Petra Magga-Vars já Tuomas Aslak Juuso 
10.15-10.35   Sämikielâ kulttuurärbin (TBC) 
10.35-11.00  Savâstâllâm 
11:00-11:15  Säämi kielâtaho palhâšume vuáđustâsah  Kielârääđi saavâjođetteijee, Erkki Lumisalmi  Kielâtaho-palhâšume rähtee sahâvuáru 
11.15-11.20  Kielâtaho -palhâšume keigim   Kulttuurminister Stefan Wallin 
11.20-11.35  Kielâtaho-palhâšume uážžoo sahâvuáru 
Liággâsávt tiervâpuáttim! 
Sämitige saavâjođetteijee Klemetti Näkkäläjärvi 
Säämi parlamentaarlâš rääđi šoŋŋâdâhpoolitlâš strategia 
Tuhhiittum säämi parlamentaarlâš rääđi čuákkimist 14.04.2010 
Säämi  parlamentaarlâš  rääđi  (SPR)  lii  uáli  tuđâvâš  OA  olmoošvuoigâdvuođâkomission,  ko  tot tiäddud  miärádâsâinis  já  toimâinis šoŋŋâdâhnubástus  já  almosmaailmlâš  olmoošvuoigâdvuođâi ohtâvuođâ  sehe  váldá čielgâsávt  vuotân  algâaalmugij  rašes  tile šoŋŋâdâhnubástus  háárán.  SPR uáinu mield šoŋŋâdâhnubástus ohtâvuođâst toohum tooimah vaikutteh maaŋgânáál algâaalmugij olmoošvuoigâdvuođáid,  já  tondiet  algâaalmugij  jienâ  kalga  kulluđ  meiddei  aalmugijkoskâsijn 
šoŋŋâdâhnubástusráđádâlmijn. 
SPR  uáiná šoŋŋâdâhnubástus  vijđásub  ohtâvuođâst:  oovtmanolâš  pirâskuormiittâs  já  lasanâm luánduriggoduvâiguin ávhástâllâm taheh vuáháduumeest váduháá. Siämmáš tuálá tiäivás meiddei sämi-iäláttâsâi  já  eellimhäämi/áigápuáđu  vuáhádume  nubástum šonnâdâhnubástustilán.  SPR tiäddud,  et  sämisiärvádâh  vuáháduvá šoŋŋâdâhnubástusân  pyeremustáá  nuuvt,  et  háváduttem tovâtteijeeh  kepiduvvojeh  já  siämmást  ovdeduvvoo  Säämi  ulmui,  ellei  já  luándu  suvdemnaavcâ siäilum. 
Maailmvijđosâš  hástusin  lii  tot,  et šoŋŋâdâhnubástus  puáhtá čuávdiđ  tuše  oovtâstpargo  pehti  já väldimáin  kiävtun  pyeremusâid  tiäđuid  moh  kávnojeh  –  säämi  ärbivuáválâš  tiätu  lii  uáli  tehálâš meid uuássin taam hástus čuávdim. 
Sämikielâ  já  ton  sistetoollâm  luokittâllâmvuáhádâh  suvdá  sämikulttuur  já  ton  ärbivyevi suhâpuolvâst nuubán. Šoŋŋâdâhnubástus rahttâttâmvuáváámist já vuáhádume naavcâi väärridmist kalga väldiđ vuotân sämikielâi sajattuv já turviđ sämikielâi siäilum. Sämikielâ já ton iäláttâssáid lohtâseijee tiettim siäilum váátá, et sämi-iäláttâsah siäiluh eellimvuámálâžžân. 
Sämitigeh kalgeh pasteđ uásálistiđ täsiárvusávt šoŋŋâdâhnubástus kyeskee miärádâstoohâmprosessáid  aalmuglâš  já  aalmugijkoskâsâš  tääsist.  Sämitiggijd  kalga  adeliđ stuárráb  meridemvääldi  jieijâs  kuávlu  haaldâšmân  já  stivriimân,  ko  tot  addel  pyeremusâid máhđulâšvuođâid vuáháduđ šoŋŋâdâhnubástusân sämikulttuur vuolgâsoojijn läddin. 
SPR  uáiná,  et  Suomâ  já  Ruotâ  staatah  kalgeh  ratifisistiđ  ILO  169-sopâmuš  já  staatah  kalgeh väldiđ OA julgáštus algâaalmugij vuoigâdvuođâin uássin aalmuglâš lahâaasâtmis. Staatah kalgeh turviđ  sämmilij  olmoošvuoigâdvuođâi  olášume  meid šoŋŋâdâhnubástusâst.  SPR  váátá,  et  taveeennâmlâš  sämisopâmuš  ratifisistoo  jotelávt  äššitobdeepargojuávhu  puáhtám  iävtuttâs  mield. Sopâmuš  adeličij  máhđulâšvuođâ  sämikulttuur  oovdedmân  kuulmâ  staatâ  kuávlust  sämikulttuur vuolgâsoojijn.  Tot  tovâččij  älkkeebân šoŋŋâdâhnubástusân  vuáhádume  já  turviiččij  sämmilij olmoošvuoigâdvuođâi olášume. 
SPR váátá, et Meksiko juovlâmáánust 2010 Ovtâstum aalmugij (OA) šoŋŋâdâhnubástus kyeskee raamialmossopâmuš  puáttee  uásipeličuákkimist,  COP16-šoŋŋâdâhráđádâlmijn  kalga  sooppâđ lavâlávt čannee  luáštukiäpádâsâin  já  sopâmuš  rikkom  sanktiovuáháduvâst.  SPR  váátá,  et 
eennâmpáálu  koskâliegâsvuođâtile  ij  uážu  pajaniđ  paijeel  1,5  celsiusceehi.  Taam  aaleeb liegâsvuođâtile  pajanem  vaikuttâsâid  ličij  vaigâd  muneldiđ  já  viehâ  vissásávt  áštáččii  arktâsij algâaalmugij  kulttuurij  eellimmáhđulâšvuođâid  arktâsijn  kuávluin.  Staatah,  moh  iä  tiävdáččii luáštukenigâsvuođâidis,  kolgâččii  mäksiđ  merhâšittee  sááhuid  ihásávt.  Sááhuh  kevttuuččii ovdedemenâmij  luáštuttis  energiapyevtittemvuovij  oovdedmân.  Sopâmuš  olášume  várás  kalga vuáđudiđ  OA  vuálásâžžân  aalmugijkoskâsii  orgaan,  mon  ohtâvuotân  kálga  vuáđudiđ algâaalmugorgaan, mii kocá sopâmuš olášume já ton vaikuttâsâid algâaalmugáid. 
SPR  váátá,  et  luáštuid  kalga  kepidiđ  merhâšitteht.  Kioto  protokollaast  luáštui  kepidem viärdádâllâmmuddon  lii  adelum  ihe  1990.  SPR  uáiná,  et  tuše  oovtâ  ive  luáštui  asâttâm viärdádâllâmmuddon  kohtâl  jieškote-uv  staatâid  epitäsiárvusávt  já  addel  máhđulâšvuođâ  tilán, mast  tuođâlávt  motomeh  staatah  iä  taarbâš  ollágin  toohâđ  luáštukiäpádâsâid.  SPR  iävtut,  et viärdádâllâmmuddon liččii staatâi koskâmiäráliih luáštuh iivijn 1990–2000. SPR váátá, et staatah kalgeh kepidiđ šaddovisteluáštuidis taam koskâáárvust 40 % ive 2020 räi já 90 % ive 2050 räi. 
SPR  uáiná,  et  luáštui  mere  kalga  haldâšiđ  oovdedmáin  uđâsmuvvee  energipyevtittemhaamijd  já uážžumáin  taid  aalmug  kiävtun  hälbis  hodijguin.  Huksim  energiapehtilvuođâ  kalga  pyerediđ huksimnjuolgâdusâiguin  já  torjuiguin.  Aalmuglâš  tääsist  kalga  asâttâđ šoŋŋdâhlaavâid,  moi vievâst  puáhtá  haldâšiđ  luáštuid  já  ruttâdiđ šoŋŋâdâhnubástus  estimtooimâid  já  turviđ algâaalmugij vuoigâdvuođâid šoŋŋâdâhnubástusâst. 
SPR uáiná, et aalmugijkoskâsii algâaalmugpolitiijkâst kalga vuáijuđ eromâšávt 
šoŋŋâdâhnubástusân,  hemâdâsâi  keeppidmân  algâaalmugáid  já  algâaalmugij  vaikuttemvääldi 
turviimân šoŋŋâdâhnubástusân  lohtâseijee  miärádâstohâmist. Šoŋŋâdâhnubástus  keeppidmân viggee  tooimâid  kalga  porgâđ  nuuvt,  et  tain  iä  lah  negatiivlâš  vaikuttâsah  algâaalmugij tiervâsvuotân já eellimmáhđulâšvuođáid. 
SPR  tuárju  eromâšávt  piäivášenergiain  ávhástâllâm  lasettem.  Pieggâvyeimi  lasseetmist  sämmilij ärbivuáválavt  aassâm  kuávloid  kalga  sooppâđ  ääšiuásilii  sämitiggijn,  sehe  meiddei  ääšiuásálij kuávlui  páihálij  ärbivuáválij  iäláttâsâi  ovdâsteijeiguin,  eromâšávt  puásuituáloin  (palgâsijguin). Pieggâvyeimi ij uážu tovâttiđ smávvást stuárráb hemâdâs sämmilij ärbivuáváláid iäláttâssáid tegu sämmilâš  puásuituálun.  Uđâsmuvvee  energiahaamij  lasettem  váátá  meiddei  bioenergia  kiävtu lasettem,  mii  puáhtá  ääšimiäldásij  silleittáá  lasettiđ  sieminčalmaašluáštuid.  Motomijn  kuávluin bioenergia  nuurrâm  áštá  algâaalmugij  eellimtile.  Bioenergia  nuurrâm  kalga  tábáhtuđ  pištee vuovvijn  já  prosessist  kalga  kunnijâttiđ  algâaalmugij  vuoigâdvuođâid.  SPR  váátá,  et  bioenergia kiävtu  lasettem  ij  uážu  lasettiđ  sieminčalmaašluáštuid  já  váátá,  et  sieminčalmaašluáštuid  kalga haldâšiđ pehtilis silleiguin. Čäcivyeimi lasettem ij uážu äštiđ luánduáárvuid ige tovâttiđ smávvást stuárráb hemâdâs sämikulttuurân. SPR tiäddud meid, et lavŋe ij lah uđâsmuvvee energiahäämi. 
SPR vuástálist vááimusvyeimi lasettem. Sämmiliih mušteh ain-uv Tšernobyl vááimusvyeimilájádâs luhottisvuođâ ive 1986 já mon vaikuttâsah sämisiärváduvváid já sämmilij ärbivuáváláid  iäláttâssáid  láá  tiettuumist  vala-uv.  Vááimusvyeimi  ij  lah  putes energiapyevtittemhäämi,  pic  toovvât  luáštuid  nuuvt  ton  huksim,  uuraan  haahâm  já  laigom-uv ohtâvuođâst  tegu  meiddei  pasâttâsâi  loppâsajostittem  ohtâvuođâst.  Tave-enâmijn,  Suomâst  já Ruošâ  aldakuávluin  uuraan  laigom  já  haahâm,  ruukitoimâ  já  vááimusluhottisvuotâ  puávtáččii tuššâdiđ sämmilij ärbivuávlij iäláttâsâi toimâmiävtuid. 
Uđđâ šoŋŋâdâhsopâmušâst  kalga  sooppâđ  sieminčalmaašluáštui  merhâšittee  keeppidmist,  toi 
čuávumân  kalga  lääččiđ  aalmugijkoskâsii  kocceemvuáháduv  já  staatah  kalgeh  raijiđ 
Kyoto protocol, 1997  Säämi puásuituálu, -eennâmtuálu, nuurrâm, meccipivdo já eres iäláttâsah, moh vuáđuveh 
mecciriggoduvâiguin ávhástâlmân. 
sieminčalmaašluáštuid  ráhtulâšvuođâst,  jotoluvâst  sehe  tálutuáluin  njuolgâdusâiguin  já energiatorjuiguin.  Sieminčalmaašluáštuh  iä  tuáistáážân  räijejuu  sierâ,  pic  raijiimeh  kyeskih  tuše almolávt  sieminčalmaašluáštuid.  Eromâšávt  ovdedemenâmij  tálutuáloid  já  ráhtulâšvuotân  kalga lääččiđ jieijâs ruttâdemoornig, mon pehti uárnejuvvojeh hälbis silleeh toi kiävtun. Návt puávtáččij häälbiht já pehtilávt haldâšiđ sieminčalmaašluáštuid maailmvijđosávt. 
Epitievâslâš  pyelimist šaddee  sieminčalmaah  tegu čapis čiđđâ  já  kiepâ  láá  merhâšitteb  roolist eennâmpáálu  lieggânmist,  ko  vuárdáččijgin.  Sieminčalmaašluáštuin  láá  meiddei  merhâšittee tiervâsvuođâvaikutâsah,  moh  tovâtteh  ovdiláigásijd  jämimijd  maailmvijđosávt.  Tai  luáštui kepidem  puáhtá  jotelis  já  positiivlâš  puátusijd. Sieminčalmaah  jođálmiteh šoŋŋâdâhnubástus eromâšávt  arktâsii  kuávlust  já  tai  luáštui  kepidem  lii  uáli  tehálâš šoŋŋâdâhnubástus  estimist. Iänááš uási sieminčalmain joteh Aasiast áimuvirdij mield arktâsii kuávlun. Luáštádâttijn muottuu já  jieŋâ  oolâ  kiepâ čápusmid  toi  ase. Čapis  ase  njama  piäiváásuonjârdem  pehtilubbooht  já  návt muotâ já jieŋâ suddâv jotelubbooht. Proosees jođálmit lieggânem eromâšávt arktâsii kuávlust. 
SPR  kiäsá  toos,  et  moottorkiälhái  já  pehhei  energiapehtilvuotâ  pyereduvvoo  jotelávt.  Sämmilij ärvivuáváliih  iäláttâsah  tarbâšeh  täid  riäiduid  pargostis,  mut  taid  kolgâččij  ovdediđ uccááluáštulubbon já eromâšávt pehheid kolgâččij ovdediđ torvolubbon já luándun ucceeb luodâid kyeđđen.  Taat  tuárjuččij  meid  biodiversiteet  suojâlem.  SPR  iävtut,  et  staatâ  tutkâmlájádâsah oovtâst  irâtteijeiguin  já  sämmilij  ärbivuáválij  iäláttâsâi  ovdâsteijeiguin  algâttiččii  tággáár ovdedempargo jotelávt. 
SPR  uáiná,  et šoŋŋâdâhnubástus  tuástumist  kalga  nuávdittiđ  OA  biodiversiteetsopâmuš  artikla 8(j) já väldiđ vuotân sämmilij ärbivuáválii tiäđu, vuáválâšvuođâid já innovaatioid já sämmilij vaikuttemmáhđulâšvuođâid  meid  aalmugijkoskâsijn  orgaanâin  nomâttum  artikla  vuáđuld.  SPR haalijd  kiddiđ  huámášume  meid  sopâmuš  artiklan  10(c),  mii  meerrid,  et  sopâmušuásipeleh kalgeh suojâliđ já movtijdittiđ biologisij naavcâi ärbivuáválii kevttim ärbivuávlij kulttuurlij vuovij miäldásávt,  moh  heivejeh  suojâlem  já  pištee  kevttim  vátámâššáid.  SPR  uáiná,  et  artikla  kenigit staatâid kunnâjâttiđ sämmilij ärbivuáválii luándukevttim.   
SPR  lii  huolâst  tast,  et  staatah  iä  lah  juksâm  ulmees  orostittiđ  luándu  maaŋgâhámásâšvuođâ kiävhum ive 2010 räi. SPR avžut staatâid suojâliđ luándu maaŋgâhámásâšvuođâ já turviđ tom eromâšávt  aalmugijkoskâsâžžân  biodiversiteetihheen  2010.  SPR  ana  tehálâžžân,  et šoŋŋâdâhnubástus  vaikuttâsah  ärbivuáválii  tiätun  já  tiäđu  vuotânväldim šoŋŋâdâhnubástustutkâmušâst  já miärádâstohâmist  kieđâvuššuuččii  biodiversiteetsopâmuš  konteekstâst  já  valduuččii  vuotân  ive  2010 maŋasijn biodiversiteet uulmijn. 
orostittiđ luándu maaŋgâhámásâšvuođâ kiävhum ive 2010 räi. 
SPR iävtut, et sopâmuš COP10-čuákkimist 2010 Nagoyast 18.–29.10.2010 meriduuččij, et artikla 8(j) maaŋgâihásii pargo-ohjelmân valduuččij uđđâ pargo: šoŋŋâdâhnubástus já ärbivuáválâš tiätu. SPR táttu staatâid ovdediđ čuákkimist taam pargo olášume. 
OA šoŋŋâdâhnubástussopâmuš  ohtâvuotân    kalga  vuáđudiđ  algâaalmugij  virgálâš  orgaan,  mii valmâštâl  já čuávu  algâaalmugijd  kyeskee šoŋŋâdâhnubástusmiärádâstoohâm.  Orgaan  kolgâččij toimâđ  oovtâstpargoost  OA  algâaalmugij  pissoo  foorumáin  já  biodiversiteetsopâmuš  WG8Jpárgojuávhoin.  Orgaan  tooimâ  vuáđđun  kolgâččij  leđe  OA  julgáštus  algâaalmugij  vuoigâdvuođâin  (algâaalmugjulgáštus).  Orgaanân  kalga  turviđ  kelijdeijee  toimâm-  já äššitobdeenaavcâid.  Tot  kalga  meiddei  toimâđ  oovtâstpargoost  haldâttâsâikoskâsii 
šoŋŋâdâhnubástuspaneláin  já  Arktâsáin  Raađijn.  Orgaanâst  kalgeh  leđe  ovdâstum  tuárvi 
pyereest  algâaalmugijd  ovdâsteijee  orgaaneh  já  seervih,  moh  ovdâsteh  algâaalmugijd  väldimáin vuotân eennâmtieđâlii luávdimvuođâ. 
Staatah  kalgeh  adeliđ  sämitiggijd  ihásávt  pisovâš  ruttâdem šoŋŋâdâhnubástusân  vuáháduumân, ton  tutkâmân  já  jieijâs šoŋŋâdâhpolitiik  oovdedmân.  Jyehi  sämitiggeest  kalga  toimâđ  pirâs-  já 
šoŋŋâdâhaašijn  västideijee  virgealmai  já  äššitobdeelävdikodde  mii  kieđâvuš  täid  koččâmâšâid. 
Staatah kalgeh adeliđ pisovâš ruttâdem tai pargoi tipšomân. 
SPR  uáiná,  et šoŋŋâdâhnubástustutkâm  kalga  lasettiđ  já  tutkâmist  kalga  vuáijuđ  eromâšávt 
šoŋŋâdâhnubástus  vaikuttâsâi  já  hemâdâsâi  minimistmân  arktâsij  algâaalmugij  aassâmkuávluin. 
Tutkâm  já  tutkâmruttâdem  kolgâččij  koordinistiđ  oovtâstpargoost  staatâiguin,  arktâsii  raađijn  já ääšiuásálii algâaalmugáin. 
Säämi parlamentaarlâš rääđi avžut Taažâ, Ruotâ já Suomâ sämitiigijd čonnâsiđ ovdediđ tooimâid pištee ovdánem miäldásávt energiaávhástâllâm pehtilitmân já šoŋŋâdâhnubástus tovâtteijee luáštui haaldâšmân.  SPR  kalga  toimâđ  nuuvt,  et  oovded  uđâsmuvvee  energiahaamij  kevttim.  SPR 
čoonnâs rähtiđ šoŋŋâdâhpoolitlâš ohjelm. 
Tiervâpuáttim Säämi aalmugpeeivi juuhlán Anarân 6.2.2015! 
Sämitigge uárnee Säämi aalmugpeeivi juhle Aanaar Säämi kulttuurkuávdáš Sajosist vástuppeeivi 6.2.2015 tme 17.00 - 19.00. Parnijd láá Saijoos šiljoost puásuivyejim, tulâstâllâm já purâdem tme 15.30 - 17.00. Sämitigge fáálá käähvi já smavvâ purâdem tme 16.00 - 17.00 Saijoos aulast. Tilálâšvuođâ puáhtá čuávvuđ meid live stream–vuolgâttâssân internetčujottâsâst: www.sogku.fi/live. 
Sämitigge uárnee oovtâstpargoost Aanaar servikuddijn bussisáátuid Hettaast, Ucjuuvâst, Vuáčust, Čevetjäävrist já Aŋŋelist Anarân sehe maasâd. Hettaast já Ucjuuvâst sáátun almottâttâm Riitan:  . 
Ohjelm Saijoos auditoriost tme 17.00 - 19.00   
Lekkâmsaahâ Sämitige saavâjođetteijee Klemetti Näkkäläjärvi   
Juáigusoovdânpyehtim Andte Gaup-Juuso   
Juáigusoovdânpyehtim Inger Marie Nilut   
Muusikoovdânpyehtim Jaakko Gauriloff   
Muusikoovdânpyehtim Aila duo    
Muusikoovdânpyehtim   Anna Lumisalmi ja Tauno Lietoff    
Muusikoovdânpyehtim Hilda Länsman, Nicholas já Kevin Francett    
Muusikoovdânpyehtim  Ánnámáret Ensemble    
Mainâstem Rauna Paadar-Leivo    
Filmâčááitus  Ima Aikio-Arianaick muusikvideoh : Unna guol áš čierru, Buoidda jorrá borrá, Stálu čiegát    
Tiervâpuáttim juhlođ säämi aalmugpeeivi!    
Lasetiäđuh: 
Riitta Orti-Berg, 
Paarnij ohjelm: 
Petra Magga-Vars, 
Sämitiggelaavâ uđâsmittem ovdán 
Riehtiministeriö já sämitige ohtsâš ulmen lii, ete ive 2015 sämitiggevaaljâin nuávditteh uđđâ sämitiggelaavâ já ton valjáid kyeskee njuolgâdusâid. Ministeriö já sämitigge meid tuáimih ulme juksâmân. 
Riehtiministeriö mield haldâttâs oovdânpyehtim adeleh ovdâskoodán nuuvt jotelávt ko máhđulâš. Ovdâskodde kieđâvuš haldâttâs oovdânpyehtim čohčuv. Jis lii tárbu, te laahân puáhtá iävtuttiđ ton ovdâskoddekieđâvuššâm ohtâvuođâst väldiđ tárbulijd sirdumnjuolgâdusâid vaaljâluvâttâlmân ucâlumân já vaaljâluvâttâllâm naanoodmân kyeskee meriaaigijn maid heiviitteh ive 2015 vaaljâin já eres máhđulijn vaaljâi tooimâtmân lohtâseijee aašijn. ”Lam vises tast, ete sämisiärváduv já sämitige tuárjum sämmilâšmiäruštâllâm šadda vuáimán ovdil vaaljâid já sämitigge kieđâvuš ucâmušâid sämitige vaaljâluvâttâlmân uđđâ miäruštâllâm vuáđuld”, sämitige saavâjođetteijee Klemetti Näkkäläjärvi muštâl. 
” Sämitige ibárdâs mield haldâttâs oovdânpyehtim ij lah tárbu kieđâvuššâđ eres váljukuudijn ko vuáđulahâváljukoddeest. Sämitige ulmen lii, ete laavâ ovdâskoddekieđâvuššâm ličij jotteel, laahân iä puáđáččii eres nubástusah ko máhđulávt sirdumnjuolgâdusâi uásild já luándulávt pyehtip taam tuoivuu oovdân vuáhđulahâváljukoodán.”, sämitige saavâjođetteijee Näkkäläjärvi muštâl. 
Sämitige vaaljâlävdikodde lii algâttâm valmâštâlmijd sämitige vaaljâi várás. ”Vyerdip tiäđust-uv ete uđđâ sämitiggelaahâ šodâččij vuáimán nuuvt jotelávt ko máhđulâš. Tile lii mijjân hástulâš. Kolgâp kenski vistig toimâđ puáris sämitiggelaavâ vuáđuld, mutâ siämmást meid ráhtádâttâđ uđđâ laavâ  pyehtim uđâsmitmijd. Nuávdittep ain kuás-uv vyeimist orroo lahâasâttem já ton meriaaigijd. Čuávvup laavâ ovdâskoddekieđâvuššâm já tai vaikuttâsâid. Lahâasâttem vaattâm miärádâsâid vaaljâluvâttâllâm naanoodmist toohâp kuás-uv vyeimist orroo laavâ já meriaaigij mield. Taggaar tile ij pyevti šoddâđ, ete vaaljâluvâttâlmân valduuččii ulmuuh siämmáá-áigásávt tááláá sämmilâšmiäruštâllâm já uđâsmittee sämmilâšmiäruštâllâm vuáđuld, ”vaaljâlävdikode saavâjođetteijee Janne Näkkäläjärvi muštâl. 
Sämitige vaaljâlävdikodde tieđeet sämmilijd sämitige päikkisiijđoin já tieđettemniävuin sämitige vaaljâluvâttâlmân ucáluumeest já máhđulijn nubástusâin, maid sämitiggelaavâ uđâsmittem puáhtá. ” Vaaljâlävdikodde huolât tast, ete sämmiliih finnejeh ääigild tiäđu já vaaljâluvâttâlmân ucâluumeest, vaaljâi orniimist já iävtukkâsasâttemist sämikielân já suomâkielân.  Vaaljâlävdikodde huolât meid sämmilij vuoigâdvuođâtorvoost vaaljâi ornim ohtâvuođâst.  Jienâstemautoh puátih meid valjáid já pyehtip palvâliđ jienâsteijeid ovdiist pyerebeht, ” vaaljâlävdikode saavâjođetteijee maainâst. 
Sämitigge aalgât ráhtádâttâm sämitiggelaavâ pyehtim uđâsmitmijd. ” Uđđâ sämitiggelaahâ váátá sämitige pargo-oornig tärhistem já uási nubástusâin kalgeh rähtiđ huápust valjáid kyeskee njuolgâdusâi tiet. Olesuđâsmittem kalga leđe vyeimist já tuhhiittum ko sämitigge, mon väljejeh ive 2015 aalgât tooimâs. Uđâsmitmist kuleh pargovievâ, ”sämitige saavâjođetteijee Näkkäläjärvi muštâl. 
”Sämitige vaaljâlävdikode čuákánpieijâm já valjimvuáđđusijd iävtutteh mutteđ uđđâ laavâst. Lii návt uáli oskottettee, ete sämitigge kalga asâttiđ uđđâ vaaljâlävdikode olášuttiđ vaaljâid uđđâ lahâasâttem vuáđuld já sämitigge kalga ráhtádâttâđ kieđâvuššâđ ääši uáli-uv jotelávt, ton mield maht ovdâskoddekieđâvuššâm ovdán ” vaaljâlävdikode saavâjođetteijee Janne Näkkäläjärvi muštâl. 
Lasetiäđuh: Vaaljâlävdikode pargo uásild vaaljâlävdikode saavâjođetteijee 
Mudoi sämitige saavâjođetteijee 
Kulttuurlävdikodde 
Kulttuurlävdikodde lii sämitige stiivrâ vuálásâš toimâorgaan, mii valmâštâl sämitige iävtuttâsâid, alguid sehe ciälkkámušâid, moh kyeskih sämmilij jiegâlâš kulttuur. Kulttuurlävdikode pargon lii meridiđ staatâtorjuu (säämi kulttuurmeriruttâ) jyehimist sehe čuávvuđ já kocceeđ mieđettum torjui kevttim. Lävdikodde kalga rähtiđ ihásávt sämitige čuákkimân čielgiittâs säämi kulttuurmeriruuđâ kevttimist já toohâđ iävtuttâs staatâ budjetân ihásâš säämi kulttuurmeriruuđâst. 
Kulttuurlävdikode aašij valmâštellen já oovdânpyehten tuáimá kulttuurčällee. 
Lävdikoodán toimâpaajeest 2012 - 2015 kuleh jesâneh já värijesâneh: 
Jesâneh:  
Haltta Tauno, sj. 
Porsanger Veikko, vsj. 
Näkkälä Jouni 
Helander Marjukka 
Paadar Outi 
Värijesâneh:  
Laiti Martti 
Pajuranta Maarit 
Portti Timo 
Lehtola Raija 
Kollekielâ – Tave-eennâmlâš sämikielâ kielâpalhâšume 
Kollekielâ – Tave-eennâmlâš sämikielâ kielâpalhâšume Tave-eennâmlâš sämikielâ kielâpalhâšume ulmen lii išediđ sämikielâ ovdedem já siäilum Taažâst, Ruotâst, Suomâst já Ruošâst. 
Palhâšume láá vuáđudâm sämiaašijn Taažâst, Ruotâst já Suomâst västideijee ministereh, já tai enâmij sämitigij saavâjođetteijeeh. Palhâšume juohhui vuossâmuu keerdi ive 2004 já tot juáhhoo jyehi nube ive. Palhâšume stuárudâh lii 12 500 eurod. 
Kielipalhâšume mieđettuvvoo ovtâskâsulmuit tâi siärvádâhân, kiäh láá porgâm ansulávt toimâmáin merhâšittee vuovvijn sämikielâ oovdedmân já siäilumân. Palhâšume puáhtá mieđettiđ ovdâmerkkân kirjálijn, njálmálijn tâi eres áánsuin, moh sajaduveh uáli vijđáht jieškote-uv toimâsuorgijd. 
Njuolgâdusah 
Kollekielâ 2010 
Kollekielâ – tave-eennâmlâš sämikielâ kielâpalhâšume juohhui niäljád keerdi 22. skammâmáánu 2010 sämiaašijn västideijee ministerij já sämitigij saavâjođetteijei ohtsâšškovliittâsâst Tukholmast. 
Palhâšume uážžoin taažâ, tavesämikielâ máttáátteijee já oppâkirjij rähtee Marét Sárá já Taažâst ässee ruátálâš, maadâsämikielâ máttáátteijee já oppâkirjij rähtee Lajla Mattson Magga. 
http://www.om.fi/Etusivu/Ajankohtaista/Pohjoismainensaamenkielipalkinto 
Čuákkimviste Násti (stuárráb) 
Čuákkimviste Násti (vuáđusárgusist Čuákkimviste 2, stuárráb viste) heivee juávkkupargotilen teikâ uccâ čuákkimij táárboid. Čuákkimviste Násti lii kuávdáá vuossâmuu keerdist, čuákkimaula ohtâvuođâst. Čuákkimviste Násti stuorrâ lasâseeini čoođâ lii fiijnâ uáinus Juvduujuuhân já Aanaarjáávrán. Čuákkimviste Násti puáhtá ovtâstittiđ ucceeb, 10 ulmuu čuákkimviste Silban, kuás finnee saje 25 ulmui (50 m2). Násti lii tavesämikielâ já tot meerhâš tääsni. 
SAIJAASVUOTÂ:  
Vijđodâh: 30 m2 (n. 5,5 m x 5,5 m) 
KAPASITEET:  
Luokkahäämist: 15 ulmui 
Diplomaathäämist: 15 ulmui 
U-häämist: 15 ulmui 
Teatterhäämist: 20 ulmui 
TEKNIIK JÁ PIERGÂSEH  
* Blueray-čuojânâs 
* Lostâdâhtavlu 
* Kálvudâh: čuákkimpeevdih já čuákkimstoovlih 15 ulmui, sieminkievkkân (keraamisâš hellá, čääci, tiskámmaašin, jieŋâskäppi). 
SIERÂTIILÁÁMIST/LASEMÁÁVSUST:  
* Čuákkimfaalâdmeh. Luuvâ lase. 
ERES VUOTÂNVÄLDIM:  
Čuákkimvisteest juvâstâhvyebdimvuoigâdvuođah. Vuáđukooveest vyelni Čuákkimviste 2=Násti. Čuákkimviste 1=Silba. Čuákkimviste 1+2 ovtâstittum=Silbanásti. 
Čuákkimviistán finnimnáál purâdempalvâlusâid muuneeld tiiláámáin. 
Sämitigge teeivâi Suomâ haldâttâs 
Uáiviminister Jyrki Katainen lâi povdám sämitige stiivrâ eehidškoovlân kuldâlem várás , fáádán lâi haldâttâsohjelm sämmilâškirjimij olášuttem. Sämitige saavâjođetteijee Klemetti Näkkäläjärvi já II värisaavâjođetteijee Heikki Paltto láin 12.12.2012 staatârääđist kuldâlemnáál. 
Saavâjođetteijee Näkkäläjärvi kieđâvušâi savâstis ILO 169-sopâmuš ratifisistem, sämikielâi iäláskittemohjelm tooimânpieijâm já sämitige resurssistem. “Suomâst láá tääl eromâš máhđulâšvuođah ratifistiđ ILO-sopâmuš. Ääšist ij taarbâš innig lase čielgiittâsâid, pic poliitlâš táátu” Näkkäläjärvi eeđâi. Sopâmuš iävtun lii čuávdiđ sämmilij vuoigâtvuođâid enâmân, časijd já luánduriggoduvâid. Taid puáhtá čuávdiđ sämitiggelaavâ, Meccihaldâttâs haldâšemmaali já eennâmkevttim kyeskee laavâi uđâsmittem ohtâvuođâst, saavâjođetteijee muštâlij. 
Sämitige värissavâjođetteijee Heikki Paltto muštâlij staatârááđán sämmilâš puásuituálu eromâšvuođâst já toorjâtárbuin. Sämitige ovdâsteijeeh tiäduttáin, ete ILO 196-sopâmuš ratifisistem iävtun láá eromâš vuoigâtvuođah sämmilâš puásuituálun. Puásuituálu lii sämmilâš materiaallâš kulttuur vuáđu, ko tot lii áinoo sämmilâš iäláttâs, mii addel áigápuáđu pirrâ ive. “Mun lijjim uáli ilolâš, ko staatârääđist pajanii savâstâlmân sämmilâš puásuituálu táárbuh já eromâš koččâmušah,” Paltto muštâlij. 
Haldâttâs eehidškoovlâst uásiväldeeh soppii, ete pargo algáaalmugij kyeskee ILO-sopâmuš ratifisistemestui meddâlistem várás juátkoo riehtiministeriö jođettâsâst eres ovdâsvástádâsministeriöi já sämitige koskâsâs ohtsâspargon. Poliitlâš linjám vättee sämmilâšašijn meridem várás, já eromâšávt ko meridiđ sämmilâšsopâmušâst ráđádâlmáin pajaneijee koččâmušain, ráhtoo sierâ sämmilâšašij ministerjuávhu. 
“Lii tehálâs et staatârääđi adelij noonâ torjuu ILO 169-sopâmuš ratifisistemprooseess juátkimân já haldâttâsohjelm sämmilâškirjimij olášuttem. Ohtsâspargo muttoo älkebin, ko staatârääđi rähtee sämmilâšašij ministerjuávhu. Ministerjuávhu vuáđudem meerhâš meiddei tom, ete staatârääđi ana sämmilâskirjimij olášuttem čuuvtij tehálâžžân” Näkkäläjärvi tiädut. 
Lasetiäđuh: 
Saavâjođetteijee Klemetti Näkkäläjärvi 
II värisaavâjođetteijee Heikki Paltto 
Klemetti Näkkäläjärvi saahâ staatârääđi eehidškoovlâst 12.12.2012 
Sämitige muštottimčaalâ staatârääđi eehidškoovlân 
Staatârääđi tiedâttâs 
Sämitige ciälkkámuš ILO sopâmuš nmr 169 ratifisistemiävtuin 
Sämitige tievâsčuákkim ceelhij ALKU-haavâst 
Sämitige tievâsčuákkim lii čuákkimistis 10.3.2009 ciälkkám kuávluhaldâšem uđâsmittemhaavâst (ALKU-haahâ). Sämitige tievâsčuákkim mield kuávluhaldâšem ovdedemhaahâ mana ollásávt lappâd sämmiláid vuáđulaavâst já sämitiggelaavâst torvejum jieijâs kielâ já kulttuur kyeskee jiešhaldâšem. ALKU-haavâst kalga toohâđ vuáđulâš árvuštâllâm säämi jiešhaldâšem tiileest já koskâvuođâst uđâsmitmân. ALKU-haavâst kalga toohâđ iävtuttâsâid säämi jiešhaldâšem oovdedmist já čielgâsávt säämi jiešhaldâšem pirrâdâhân kullee pargoi sirdemist sämitiigán haldâttâsohjelm já vuáđulaavâ miäldásávt. 
Vuáđulaavâ já sämitiggelaavâ valmâštâlmist já asâttum laavâi almosvuáđustâsâin lii vuolgum tast, et sämmilij kielâs já kulttuuris kyeskee jiešhaldâšem lii ovdáneijee, ige maŋasmannee. Vuáđulaavâ njuolgâdusah ovtâstittum säämi jiešhaldâšemorgaan, sämitige, vuáđđudmân merhâšii aalgâ já pooliitlâš-haaldâtlâš raamij toohâm puátteevuođâst tábáhtuvvee säämi jiešhaldâšem siskáldâslâš oovdedmân. Joton vuálgám kuávluhaldâšem uđâsmittem, lehâdijn maaŋgâid staatâ haldâšempargoid kyeskee njuolgâdusâid já sirdedijn pargoid virgeomâháást nuubán, addel máhđulâšvuođâ säämi jiešhaldâšem turviimân já ain oovdedmân iivij 1993-1995 lahâvalmâštâlmist páhudum prinsiipâi já ulmij miäldásávt. 
Kuávluhaldâšem uđâsmittemhaavâst láá kuittâg valmâštâllum sämikielâ, sämimáttááttâs já sä-mikielâlâš sosiaal- já tiervâsvuođâpalvâlusâi staatâtorjuid kyeskee haaldâšlâš nubástusah, moh šaddeh olášumes maŋa merhâšitteht jo-uv hiäjusmitteđ jo ááigán finnejum sämmilij jiešhaldâšem tâi estiđ säämi jiešhaldâšem ovdánem. Sämmilij sajattâh já vuoigâdvuođah jieijâs kielâ já kulttuur kyeskee jiešhaaldâšmân šaddeh hiäjusmuđ já sämmilij jiejiâs jiešhaldâšem ovdánem orostiđ, joba maŋasmoonnâđ ALKU-haavâ olášume ohtâvuođâst. 
Sämmilij jiešhaldâšem hiäjusmittee já ton ovdánem estee kulmâ uđâsmitmân kullee iävtuttâs láá: 
- sämikielâlâš já sämikielâ máttááttâsân čujottum staatâtorjui sirdem máttááttâsministeriöst kuávluhaldâšemvirgádâhân (ige sämmilij jieijâs jiešhaldâšem pargon) (kieldâi staatâuásusvuá¬háduv uđâsmitmist), 
- säämi kielâlaavâst uáivildum staatâtorjui mieđettem sirdem riehtiministeriöst kuávluhaldâ¬šemvirgádâhân (ige sämmilij jieijâs jiešhaldâšem pirrâdâhân) já 
- sämikielâlâš sosiaal- já tiervâsvuođâpalvâlusâi turviimân čujottum staatâtorjuu sirdem meddâl sämmilij jiešhaaldâšmist njuolgist kieldáid. Mainâšum haldâšempargoh kuleh čielgâsávt sämmilij jieijâs kielâ já kulttuur kyeskee jiešhaldâšem pirrâdâhân já taid kalga jo-uv sirdeđ väldikodálâš virgeomâháást njuolgist sämmi-lij jiešhaldâšemorgaanân, sämitiigán, tâi siäiluttiđ (sosiaal- já tiervâsvuođâpalvâlusâi staatâ¬toorjâ) sämitige pargon. 
Sämitigge ij tuhhit sämmiláid vuáđulaavâst torvejum jiešhaldâšem hiä-jusmittem já ton ovdedem orostittem. Sämitige kuávdášlâš iävtuttâsah: 
1. ALKU-haavâ lahâaasâtmist já haavâ puáhtám nubástusâin haaldâšmân já staatâtoor¬jâvuáhádâhân kalga orniđ sämitiggelaavâ § 9 miäldásijd ráđádâlmijd, čielgiđ haavâi vaikuttâsâid sämikielân já säämi vuáđulavâlâš kulttuurjiešhaaldâšmân. 
2. Säämi kielâlaavâ 1086/2003 kalga nuávdittiđ ALKU-haavâ valmâštâlmist já haavâ olášutmist. 
3. Sämitiigán kalga sirdeđ sämikuávlu eennâmkodde-ohjelm rähtim sehe škovlim, luán-duriggoduvâi, pirrâs já jotoluv muneldistem- já vuávámpargoid. 
4. Kuávluhaldâšemvirgeomâhááh kalgeh ráđádâllâđ já rähtiđ ohtsâšpargoost sämikuáv-lu já sämikulttuur kyeskee strategiaäššikiirjijd. 
5. Sämimáttááttâs máttáátteijei pálkkátmân uáivildum staatâtorjui (L1998/635; nubás-tus 1998/1186, 43 § 2 mom) haldâšem kalga sirdeđ Sämitige pargoid. Staatâtorjuu pirrâdâhân kalga jođettiđ sämimáttááttâs ollásávt máttááttâs uárnejeijee škoovlâ soi-jimpäikkikoddeest peerusthánnáá. 
6. Säämi kielâlaavâ § 31 miäldásâš ruttâdempargoh sirdojeh sämitige haaldâšmân. 
7. Kuávluhaldâšemvirgáduvváid ráhtoo sämikielâlâš palvâlemohtâdâh sämikuávlun. 
8. Sämitigge iävtut, et sämikielâlâš sosiaal- já tiervâsvuođâpalvâlusâi ruttâdem-, kocceem- já staatâtoorjâpargoh sirdojeh sämitiigán sämitige iävtuttâs miäldásávt. 
9. ALKU-haavâ kalga kieđâvuššâđ vuáđulahâváljukoddeest. 
10. ALKU-haavâst váldoo vuotân haldâttâsohjelm ulme säämi kulttuurjiešhaldâšem tur-viimist, ILO 169-sopâmuš ratifistem máhđulâžžântohâmist sehe tave-eennâmlâš sä-misopâmuš ratifistem máhđulâžžântohâmist. 
Lasetiäđuh: saavâjođetteijee Klemetti Näkkäläjärvi 
puh: +358505242109 
Muusiktoimâ sämikielâlii máttááttâs- já šoddâdempargoost– škovlimpeeivih 
Muusiktoimâ sämikielâlii máttááttâs- já šoddâdempargoost– škovlimpeeivih Säämi kulttuurkuávdáš Sajosist 4-5.10.2013 
Škovlimpeeivih adeleh sehe teoriatiäđu fáádást ete argâpeeivi hárjánem muusik ereslágán máhđulâšvuođâin šoddâdem- já máttááttâspargoost. Uásálistee finnee uđđâ muusiklijd evvisijd jieijâs pargo toorjân. 
Škovlimpeivi lii uáivildum sämikielâ pargostis kevttee šoddâdem- já máttááttâspargo áámmátulmuid. Škuávlejeijen tuáimiv musijkkár já muusikrähtee FM Annukka Hirvasvuopio-Laiti sehe muusikpedagog Jessika Lampi. 
Muusikšoddâdempeeivih čuággáneh teoriamáttááttâsâst, ereslágán hárjuttâsâin, juávkkupargoin sehe savastâllâmoosijn. Máttááttâs lii suomâ- já tavesämikielân. Tulkkum eres sämikieláid uárnejuvvoo táárbu mield. Škovlim lii uásálisteid mávsuttem. 
Čannee almottâtmijd šleđgâpostáin 25.9.2013 räi Anu Maggan. Škovlimpeeivij uásálistemmeeri lii räijejum. Vuossâmuuh 16 almottâttâm ulmuuh peesih škovliimân fáárun. 
Lasetiäđuh: 
Anu Magga 
Vuávájeijee 
Säämi muusikkuávdáš 
anu.magga(at)samediggi.fi 
Sämitige škovlimraapoort nr 1 
Petra Biret Magga (pj), Ellen Näkkäläjärvi, Eeva-Liisa Rasmus ja Rauna Rahko. Teksti: Ulla Aikio-Puoskari 
Sámedikki skuvlenraporta nr 1  
Sämitige škovlimraapoort nr 1   
čielgee sämikielâ já sämikielâlâš máttááttâs olášume já iävtuid sämikuávlu ulguubeln. Raapoort kärttee vyeimistorroo máttááttâs kyeskee njuolgâdusâid já virgeomâhâšmiärádâsâid. Lasseen raportist tahhojeh iävtuttâsah máttááttâstile oovdedmân. 
Nuorttâsämikielâ škovlâkielâoppâ almostui 
Vuossâmuš nuorttâsämikielâ škovlâkielâoppâ almostittui Čevetjäävrist lávurduv 29.8. toollum juhlij ohtâvuođâst. Kielâoppâkirje láá ráhtám Satu já Jouni Moshnikoff já Eino Koponen. Kielâoopâ uáivilin lii vuáháduttiđ čaallum nuorttâsämikielâ já adeliđ škovlâlijd riäidu kirjekielâ njuolgâdusâi oppâmân. Tuáivumist lii, et kirje meiddei iššeed rävisaalmug jieijâs eenikielâ kirjálâš haaldâšmist já tuáimá iššeen toid, kiäh halijdeh oppâđ jieijâs kielâ uđđâsist tâi oppâđ nuorttâsämikielâ uđđâ kiellân. 
Nuorttâsämikielâ lii lamaš tuše sarnum kielâ ive 1972 räi, kuás almostuvvii vuossâmuš aabis Aabbâs säämas já Koltansaamen opas, mast oovdânpuohtui kielâ ortografia ađai čäällimvyehi. Čäällimvyehi lii ovdedum tááláá háámán Čevetjäävri škoovlâst. Maaŋgah suhâpuolvah láá oommâm kielâ čäällimvyevi, mut rävisaalmug eenikielâ luuhâm- já čäällimtáiđu käibideh vala pyeredem. Rävisaalmug lii ohtâ uđđâ kielâoppâkirje čuásáttâhjuávhuin. 
Nuorttâsämikielâ škovlâkielâoppâ oovdânpuáhtá aašijd uánihis njuolgâdusâi já maaŋgâi ovdâmeerhâi vievâst. Kirje lii ráhtám kuulmâ ulmuu pargojuávkku, mast kielâmättee lii ovdâstâm Jouni Moshnikoff, máttááttâssyergi Satu Moshnikoff já kielâtiettuu Eino Koponen. Tave-eennâmlâš säämi kielâlävdikodde, Suomâ sämitigge já Päikkieennâm kielâi tutkâmkuávdáš láá ruttâdâm haavâ. Kirje lii tiilámnáál sämitige škovlim- já oppâmateriaaltoimâttuvâst já finniimist eres lasseen Sámi duodji -puuvdâin. Lase. 
Tavesämikielâlâš oppâmateriaaleh 
Eenikielâ já čaabâkirjálâšvuotâ 
Iänuduv já Suáđigil nuorah vyelgih väldikodálâš tanssâtábáhtusân 
Showtanssâjuávkku Eanodaga powerdancers já tááláš aalmugtaansâ tánssájeijee juávkku Jutatokka Suáđigilist ovdâsteh säminuorâid väldikodálâš Sottiisimoves –tábáhtusâst, mii uárnejuvvoo Tamperest kesimáánust. Säminuorâi ovdâsteijeeh väljejuvvojii säminuorâi taaiđâtábáhtusâst, mii uárnejui Suáđigilist. Tanssâkištoost palhâšuvvii meid Kietâruotâs nuorâi rijjâ taansâ juávkku já kärigâsnjaargâlâš hiphop –juávkku Gangstajuŋkkat. . 
Säminuorâi taaiđâtábáhtus tuámmárin lijjii zumbafitness stivrejeijee Bigga Aikio (kooveest, 
keejâ video 
) Kuovdâkiäinust já tanssâmáttáátteijee Merja Leinonen Suáđigilist. Tuámmáreh kijttii Eanodaga powerdancers –juávhu (kove vyelni) pyereest valmâštâllum taansâst, mii finnij keččeid fáárun. Koreografia lâi maaŋgâpiälálâš já eromâšávt sämilippu, mii šoodâi tánssájeijei pihtâsijn taansâ loopâst, finnij kijttosijd. Taansâ lâi stivrim Rosa Pietikäinen já tast tánssájii Britt-Inger Ruotsala, Susan Löf, Anni-Sofia Löf, Kristen Anne Ruotsala, Petra Ikonen já Sofia Kallionlähde. 
Suáđigil Jutatokka –juávkku (kove vyelni) tánssái kištoost taansâ mon nommâ lâi Boazu (puásui). Tanssâ finnij kijttosijd šiev rytmist, njyebžilis liihâdmijn já maagisâš tobdost. Tanssâ kuvvij tuámmárij mielâst pyereest poccuu talle ko tot lii ohtuu já siijdâst. Lasekijttosijd sij finnejii persovnlâš vyevist kevttiđ vuodduid taansâst. Taansâ lâi stivrim Riina Lindberg já tast tánssájii  Ada Heikkilä, Nella Nikula, Elina Pulkkinen, Lotta Tervo, Eliisa Vaarala já Laura Kaaretkoski. 
Kunneemainâšume já stiipeend finnim Giehtaruohttasa mánát (Kietâruotâs párnááh) –juávhu (kove vyelni) lâi stivrim Käresavvoon škoovlâ máttáátteijee Taina Syväjärvi. Taansâst lâi liähtu já tast oinui sämmilâš kulttuur. Lasseen juávhust lâi šiev ohtâvuotâ keččeid já lávdástem lâi makkuutteijee. 
Kunneemainâšume já stiipeend finnij meid kärigâsnjargâlij nuorâi Gangstajunkkát hiphop-juávkku (kove vyelni) tanssáin Trift Shop. Taansâ lâi stivrim Ville Köngäs, tot movtijdittij keččeid, tánssájeijein lâi šiev rytmi, sij tánssájii pyereest oohtân já koreografia lâi mudágávt hástulâš. 
Säminuorâi taaiđâtábáhtus uárnejui vuossâmuu keerdi Suáđigil markkânist. Tábáhtus kulá väldikodálâš 
Nuorâ Kulttuur 
–tábáhtusân já ton váldu-uárnejeijen tuáimá Sämitigge. Suáđigil tábáhtusân uásálistii ohtsis paijeel 400 olmožid já kiišton uásálistii 12 tanssâjuávkkud. 
Ive 2015 säminuorâi taaiđâtábáhtus uárnejuvvoo Ucjuuvâst já ton väldikodálâš teeman lii muusik. Sämmilâš paldâlâsteemast tieđetteh maŋeláá. Suáđigil tábáhtusân lohtâseijee kovekišto palhâšumeh juáhhojeh škoovlâi kiđđâjuuhlijn. 
Koveh Mika Saijets. 
Stivrâ 
Sämitigge aasât koskâvuođâstis stiivrâ, moos kuleh jesânin tige saavâjođetteijee, kyehti värisaavâjođetteijee já nelji eres jeessân. Stivrâ tuáimá sämitige čuákkim vuálásâžžân já ton vuosâsajasâš pargon lii västitiđ poolitlâš tooimâst já haaldâšmist sehe anneeđ huolâ tige čuákkim valmâštâlmist. 
Sämitige stivrâ 2012-2015:  
Tiina Sanila-Aikio, saavâjođetteijee 
Heikki Paltto, I värisaavâjođetteijee 
Magga Ulla-Maarit, II värisaavâjođetteijee 
Asko Länsman 
Petra Magga-Vars 
Ilmari Tapiola 
Stiivrâ čuákkim miärádâsah 
Sämitige stivrâ toolâi puhelinčuákkim 3.4.2014. 
Stivrâ adelij 
ciälkkámuš 
hammiittâsâst haldâttâs oovdânpyehtimân kieldâi vuáđupalvâlusâi staatâuásivuáháduv uđâsmitmân. Iävtuttâs mield sämikuávlu kieldâ laseuási meriduuččij njuolgist aalmugtiätuvuáháduv tiäđoid vuáđuduvvee sämikielâlâš aalmuguási vuáđuld. Laseuási kevttim ij oovdânpyehtimist lah vaattum kevttiđ tárguttâssáid, moh ovdedeh sämikielâlij palvâlusâi finnim turvim. 
Sämitige stivrâ pahudij ciälkkámušâstis ete aalmugtiätuvuáhádâhân sämikielâ eennikiellânis láá almottâm ive 2012 loopâst 1903 olmožid. Sämmiliih láá Suomâst sämitige vaaljâi ohtâvuođâst nuurrum lovottuv mield s. 10 000. Sämmiliih iä lah merkkim sämikielâ almootmáin eenikiellânis, ko tast ij lah mihheen vaikuttâsâid virgeomâhâšášástâlmân teikâ toos, mon kielâlijd palvâlusâid áášánkullee olmooš finnee. Aalmugtiätuvuáhádâhân lii puáhtám eskân ive 2013 merkkiđ maid sämikielâid olmooš sárnu eenikiellânis. Sämitigge kiddee ciälkkámušâstis huámmášume meid toos, ete sämmiliih kieldah kalgeh tevdiđ säämi kielâlaavâ kenigittee aašijd peerusthánnáá kieldâ sämikielâlii aalmug meereest. Sämitigge oovdânpuovtij ciälkkámušâstis, ete 
1. Sämikuávlu kieldâi laseuási máksoo fasta, siämmáástuárusâš palvâlemtárbuvuáđustâslâš lasseen sämikielâlij palvâlusâi turviimân puoh sämikuávlu kieldáid. Uási kalga mäksiđ Aanaar kieldân pajedum uássin, ko kieldâ kalga palvâliđ kuulmáin jieškote-uv sämikieláin já Ucjuv kieldân pajedum uássin stuorrâ palvâlemtáárbu tiet. 
2. Laseuásán, mii máksoo sämikuávlu kieldáid sämikielâlii aalmuguási vuáđuld, siskálmittoo kenigâsvuotâ sämikielâlij palvâlusâi orniimân. 
Stivrâ nomâttij ovdâsteijen OA algâaalmugaašij pisovâš foorum 13. čuákkimân New Yorkân  12. – 23.5.2014. II värisaavâjođetteijee Heikki Paltto já nuorâirääđi ovdâsteijee Minna Lehtola. Olgoašijministeriö máksá aainâs-uv oovtâ sämitige ovdâsteijee mätkikoloid. 
Stivrâ meridij čonâdâttâđ 
pištee ruukitooimâ viärmáduv oovtâstpargočonâdâtmân 
já nomâttij vááimusjuávkun saavâjođetteijee Klemetti Näkkäläjärvi já väärrin Heikki Paltto. Pištee ruukitooimâ viärmádâh lii Sitra proojeekt. Pištee ruukitooimâ viärmáduv váldu-ulmen lii ovdediđ pištevub ruukitooimâ iävtuid Suomâst, ij pyerediđ ruukij almos toimâiävtuid. Pištee ruukitooimâ viärmáduv vááimusjuávhu pargon lii el. ovdediđ Suomân heivejeijee pargopiergâsijd eenâb ovdâsvástádâslâš já pištee ruukitooimâ máhđulâžžân tohâmân. Oovtâstpargočonâdâttâm vuáđuduvá laavâi nuávditmân já jesâneh, kiäh láá tom vuáláčáállám, čonâdâteh sämmilij sierânâsvuoigâdvuođâi kunnijâtmân. 
Stivrâ čokkân čuávuváá keerdi 22.4.2014 Anarist. 
Tyejisuámsurtori já tyejimarkkâneh Sajosist 12.–13. juovlâmáánu 2014 
Sámi Duodji ry uárnee oovtâstpargoost sämitige nuorâiraddijn já Säämi kulttuurkuávdáš Sajosáin tyejisuámsurtori já –markkânijd Anarist Sajosist 12.12–13.12.2014. 
Tyejisuámsurtori uárnejuvvoo vástuppeeivi 12.12. tme 12–17   
Puáđi suámsurtorin toohâđ kávnusijd! Nuubán taarbâšmettum mááccuh, jyevdilâs soljo, peljiheervah teikâ mii ihenis eres tyeji puáhtá leđe aarni tunjin. Lasseen suámsurtorist puávtáh kavnâđ tyejiamnâsijd, ovdâmerkkân kággáid, laaigijd, siilhijd, šiišnijd jna. Suámsurtorist lii meid ohtsâš pevdi, kuus puáhtá pyehtiđ vyebdimnáál ovtâskâs tävirijd, jis jieččân piävdán ij kavnuu tuárvi vyebdimnáál. Tyejisuámsurtori ääigi Sajosist lávloo vuáččulâš Tiina Aikio čuojâldittein Tony Brandtbergáin tme 14.00. 
Mušte, nube tušes tiŋgâ lii nube aarni já retro lii tääl onnáá vyehi!   
Psst, Saijoos niäljád Klubi-eehid álgá tme 20.00. 
Tyejimarkkâneh lávurduv 13.12. tme 10–17   
Lávurduv lii vuárust markkânpeivi já vyebdeeh čokkáneh Saijoos aulan pirrâ sämieennâm. Markkâneh láá šiev saje uápásmuđ sämituojij majemuid uđđâ pieggáid já uástiđ juovlâskeeŋgâid. 
Markkânij ääigi tme 13.00 čuojât orjâlâškielâlâš  folk-rock juávkku Ravggon. 
Meid párnááh láá tiervâpuáttim markkânáid! Säämi párnáikulttuurkuávdáš Mánnu uárnee párnáid tyeji- já puđâldempáájá tme 10.00–12.00. Páájáást valmâšteh širottâsâid ärbivuáválijn materiaalijn. 
Markkânij ääigi Raavâdviäsu Lyemeest lii faallâmnáál markkânpurâdem ucceeb já stuárráb niälgán. 
Vala kiergân almottâttâđ vyebden suámsurtorin teikâ markkânáid!   
Lasetiäđuh já almottâtmeh:   
šleđgâpoostâ peht 
Kárvudât peri návt 
Keejâ uánihisvideo sämimáccuhân kárvudâtmist. 
Ingá, Ánne já Niiles peessih riipân já kárvudeteh sämimáccuháid. Kárvudâttâm ij lah kuittâg meendu älkkee, pic tärhis pargo, moos taarbâš iše. 
Váldu-ulmuuh: Ingá já Ánne Koivisto, Niiles Holmberg, Kirsti Paadar 
Stivrim/kuvvim: Ima Aikio-Arianaick, čuoppâm: Anne Kirste Aikio, Tero Titoff 
Muusik: Pentti Kusmin, jurgâlus: Birit Vuolab 
Pyevtittâs: Sámi Siida Ucjuuhâ 2005 
Kukkodâh: 3,11 
Säämi vyehi? 
Arkkitehtkišto Säämi kulttuurkuávdáá vuáváámist 
Seenaat-kidânjâsah uárnee almos, kyevtimuddosâš arkkitehtkišto Säämi kulttuurkuávdáá vuáváámist. Vuosmuš muddo álgá 14.4.2008 já nohá 30.6.2008. Kišto nubbe muddo álgá 1.9.2008 já nohá 3.10.2008. 
Kišto lii áávus puohháid Suomâ, Euroop Union já ton haahâmlahâasâttâs pirrâdâhân kullee enâmij aalmugjesânáid, jieškuás-uv vyeimist orroo sopâmušâi já laavâi miäldásávt. Aainâs-uv oovtâst iävtuttâs tohâmân uásálistám pargojuávhu jesânist kalga leđe vuoigâdvuotâ porgâđ arkkiteht ámáttist jieijâs enâmist. 
Säämi kulttuurkuávdáá arkkitehtkišto ohjelm / Saamelaiskulttuurikeskuksen arkkitehtuurikilpailun ohjelma 
Kišto-ohjelm lokkesijđo / Kilpailuohjelman kansilehti 
Kišto-ohjelm lahtoseh / Kilpailuohjelman liitteet 
Vuáđukárttá/ Pohjakartta (dwg) 
Sämitigge já Giellagas –instituut piejih joton kielâlávgummáttááttâs škovlimproojeekt 
Sämitigge já Oulu ollâopâttuv Giellagas –instituut piejih joton skammâmáánu pelimuddoost sämimáttááttâs pargoviehân čuosâttum škovlimproojeekt ´Säämi kielâlávgum škoovlâst – maht tuárjum jieččân kielâ já kulttuur máttááttâsâst´. Oovtâstpargokyeimmin máttááttâsâst láá meid Vaasa ollâopâttuv Kielâlávgum já maaŋgâkielâlâšvuođâ kuávdáš (Kielikylvyn ja monikielisyyden keskus) já Säämi ollâškovlâ (Sámi allaskuvla). 
Máttááttâshaldâttâs lii mieđettâm sämitiigán staatâtorjuu máttááttâstooimâ pargoviehâškovlim várás ivvijd 2014–2015. Sämitige škovlim- já oppâmateriaaltoimâttâh koordinist škovlim já tuáimá ornijdummeen, mii haaldâš staatâtorjuu. Oulu ollâopâttuv Giellagas-instituut västid máttááttâsâst. Oovtâstpargokyeimmin máttááttâsâst tuáimih meid Vaasa ollâopâttuv Kielâlávgum já maaŋgâkielâlâšvuođâ kuávdáá sehe Taažâ Kuovdâkiäinust tuáimee Säämi ollâškoovlâ äššitobdeeh. 
Škovlim ovdâsajasâš čuosâttâhjuávkkun láá vuáđumáttááttâs sämikielâ já sämikielâlij luokai máttáátteijeeh, mutâ fáárun peessih meid säämi arâšoddâdem syergist tuáimeeh, luvâttuv sämikielâ máttáátteijeeh já sämikielâlii áámmátlii škovlim máttáátteijeeh. 
Máttááttâstooimâ pargoviehâškovlim uárnejuvvoo neelji kyevtpiäivásâš aldamáttááttâspaje ääigi Anarist Säämi kulttuurkuávdáš Sajosist nuuvt, ete vuossâmuš čokkânem lii 14.–15.11.2014, nubbe já kuálmád čokkânem kiđđuv 2015 já majemuš aldamáttááttâsteivâdem lii čohčuv 2015. Škovlimpeeivih šaddeh teorialuvâldâlmijn já stivrejum pargopáájáporgâmpeeivijn. Ulmen lii sehe sämimáttááttâsâst tuáimee máttáátteijei viärmádâttâm ete teoreetlii tiäđu, máttáátteijei jieijâs hárjánem já joskis tiäđu ovtâstittem. Pargopáájáporgâmpeeivij ääigi pyevtitteh kirjálii materiaal, mon vuáđuld almostiteh proojeekt loppâpuátusin sämimáttááttâs idea- já raavâkirje. Raavâkirje almostiteh sämi- já suomâkieláid. 
Sämimáttááttâs pargoviehâškovlim ulmen lii aldaniđ sämimáttááttâs kielâiäláskittem uáinust já ton vuolgâsaajeest, ete sämikielah tarbâšeh uđđâ sárnoid. Škovlim ulmen lii finniđ vástádâsâid el. koččâmušân: Maht sirdep/máttááttep kielâ nuuvt pehtilávt ko máhđulâš kielâlávt epiohtâlâs uáppeejuávkun? Ulmen lii ovdediđ sämimáttááttâs pargovievâ pedagooglijd já amnâshaaldâšlijd tááiđuid sehe ovdediđ uđđâ pedâgooglijd vuáháduvâid, moh väldih sämikielâ já kulttuur vuotân já moiguin pyeredeh oppâm kvaliteet já oppâmpuátusijd sehe ovdedeh sämikielâ já kulttuur iäláskittem. 
Škovliimân uásálisteeh finnejeh vuáđulijd tiäđuid kielâlávgummáttááttâs teoriast, keevâtlii olášut-mist, ferimijn já oppâmpuátusijn já tast, maht taam tiäđu puáhtá heiviittiđ sämimáttááttâsân. Ulmen lii, ete sämimáttááttâs pargeeh peessih škovlim ääigi tuođâlávt viärmádâttâđ, oppâđ uđđâ sehe jyehiđ sii mättim. Sämimáttááttâsâst tarbâšeh jieijâs koskâsâš äššitobdeeviärmáduv, mast lii máhđulâš nanodiđ kulttuurlijd pargovuovijd sehe jieijâs áámmátidentiteet. 
Kuhes kooskâi tiet sämimáttááttâs pargei teivâdmijd lii lamaš vaigâd orniđ kieldâraajij rasta. Tain máttááttâstooimâ pargoviehâškovlimprojektáin lii máhđulâš sajanmäksiđ meriruuđâ raamij siste meid uásálistei mätkikoloid. 
Sämimáttááttâs pargoviehâškovlim oppâpajeh já tai siskáldâsah sehe almottâttâmravvuuh almostittojeh čohčâmáánust 2014. Škovliimân uásálisteeh finnejeh čođâldâsâinis 6 oppâčuággá. 
Lasetiäđuh: 
Filosofia tuáhtár  Marja-Liisa Olthuis 
Hovdâ Anni-Siiri Länsman 
marja-liisa.olthuis(at)oulu.fi 
SÄMITIGGE 
Ulla Aikio-Puoskari, škovlimčällee 
Irmeli Moilanen, škovlimvuávájeijee 
ulla.aikio-puoskari(at)samediggi.fi 
puh. +358 (0)10 839 3112 
Nuorttâlâškulttuurkuávdášproojeekt ovdán 
Nuorttâlâškulttuurvuáđudâs stiivrâ čuákkim tollui Anarist 21.1. Čuákkimist suunnâttâllii nuorttâlâskulttuurkuávdáá vuáđudem Čevetjáávrán. Tilálâšvuotân uásálistijn meid sämitige saavâjođetteijee Klemetti Näkkäläjäjärvi já kulttuurlävdikode saavâjođetteijee Tauno Haltta. Nuorttâlâškulttuurkuávdáá oovdânpuovtii siämmáá peeivi meid olgominister Erkki Tuomiojan Sajosist. 
Sämitigge lii algâvuáváám mield čonâdâttâm laiguttiđ oovtâ pargoviste kuávdáást. 
”Kuávdáást lii čielgâsávt nuorttâlâšsiärváduv toorjâ. Munjin lâi uáli älkkee uásálistiđ čuákkimân tastko sämitige almosčuákkim lii asâttâm vaaljâpaje oovtâ ulmen tuárjuđ puoh vuoimijguin nuorttâlâškulttuurkuávdášproojeekt Čevetjáávrán. Siämmáá ohjelmist sämitigge lii čonâdâttâm lasettiđ kieldâkuávdái ulguupiälásij kuávlui eellimvyeimi. Nuorttâlâškulttuurkuávdášprojektist lii sämitige oles toorjâ”, saavâjođetteijee Näkkäläjärvi mainâstij. 
Kooveest sämitige saavâjođetteijee Klemetti Näkkäläjärvi já nuorttâlâšâi ovdâolmooš Veikko Feodoroff  
. Kove: Rauno Pietarinen 
Nuorttâlâškulttuurkuávdáš taarbâš ruttâdem kuávdáá huksiimân, tooimâ oovdedmân já paijeentolâmân.  Nuorttâlâškulttuurkuávdáá ulmen lii iäláskittiđ, paijeentoollâđ já ovdediđ nuorttâlâškielâ Suomâst. ”Nuorttâlâškulttuurkuávdáá ulmen lii lääččiđ luándulâš nuorttâlâškielâlâš ášástâllâm- já porgâmpirrâduv nuorttâlâškulttuur vááimuskuávlun. Kuávdáá suunnâttâllâm lii jo kuhás ovdánâm. Kuávdážân lii tárguttâs soijiđ nuorttâlâšâi sijdâčuákkim pargoid, sämitige nuorttâlâškielâ kyeskee tooimâid, nuorttâlâškulttuurvuáđudâs toimâtiilijd, čuákkimtiilijd, nuorttâlâškielâlijd palvâlusâid já nuorttâlâškielâ kielâkuávdáá”, nuorttâlâšâi ovdâolmooš Veikko Feodoroff muštâlij. 
Nuorttâlâškulttuurkuávdáá valmâstâl nuorttâlâškulttuurvuáđudâs, mon paargon uásálisteh maaŋgah teháliih čanosjuávhuh. Sämitige ovdâsteijen nuorttâlâškulttuurvuáđudâs stiivrâst lii kulttuurlävdikode saavâjođetteijee Tauno Haltta. ”Kuávdáš lii tehálâš puoh nuorttâlâškuávlust ässee nuorttâlâšáid. Puoh tooimâid ij pyevti soijiđ Anarân, peic uccâ já ärbivuáválijd nuorttâlâšsijdâid kalgeh toollâđ eellimvuáimálâžžân. Oskom, ete kuávdáš lasseet nuorttâlâškulttuur tubdâm já áárvustanneem”, Haltta muštâlij. 
Nuorttâlâškulttuurvuáđudâs lii uuccâm eennâm- já meccituáluministeriöst ruttâdem kuávdáá olášuttem várás. Ruttâdem ij lah mieđettum. Nuorttâlâškulttuurkuávdáá suunnâttâlleh ruttâdiđ sierâ ministeriöi, Euroop kuávluovdánemruttârááju já eres máhđulij ruttâdemkäldei torjuin. 
Sämitige stivrâ kieđâvuš čuákkimistis 28.1 tiletáárbu nuorttâlâškulttuurkuávdáást. 
”Jiem uáini mihheen estuid toos, ete mane sämitigge ij puávtâččij väridiđ kuávdáást toimâtiilijd kyevti olmožân. Sämikielâi iäláskittemohjelm olášuttem, sämitige jieijâs tooimâ ovdedem já ohtsâštave-eennâmlâš sämikielâi ohtsâšpargo uđđâsist ornim sättih pyehtiđ sämitiigán nuorttâlâškielân já nuorttâlâškulttuurân lohtâseijee uđđâ viirgijd”, Näkkäläjärvi muštâl. 
”Lii velttidmettum, ete kavnâp kuávdáá huksiimân já tooimâ paijeentolâmân jotelávt pisovâš ruttâdem. Nuorttâlâškulttuur turvim váátá jotelis tooimâid”, Haltta tiäduttij. 
Konfereensâst láá kuullâmnáál äigikyevdilis sahâvuáruh 
Sämitige 16.–17. roovvâdmáánu ornim säminuorâi konfereensâst láá kuullâmnáál äigikyevdilis sahâvuáruh. Konferens puátá lehâstiđ kulttuur- já valastâllâmminister Stefan Wallin. 
Lasseen nuorâipoolitlâš äššikirjij tááláá tiileest puátá muštâliđ máttááttâsministeriö nuorâiohtâduv hovdâ Olli Saarela. Sämitige tiervâttâs konfereensân puáhtá Sämitige saavâjođetteijee Klemetti Näkkäläjärvi. 
Sahâvuáruid säminuorâi vaikuttemmáhđulâšvuođâin sehe tiileest tuálih Lars Miguel Utsi Aalmugijkoskâsâš Baareents čäällimkoddeest sehe Anne Kirste Aikio Suomâ säminuorâi seervist. Lasseen paaneelsavâstâllâm, mii peeivi ääigi uárnejuvvoo, leehâst máhđulâšvuođâid jurduid rävkkee savâstâlmân. Loppâsahâvuáru tuálá Sämitige nuorâmus jeessân Tuomas Aslak Juuso. Ohjelm peividuvvoo Sämitige Internet-siijđoin. 
Almottâttâm konfereensân nohá vástuppeeivi 2. roovvâdmáánu. 
Ohjelm 
Lasetiäđuh: Proojeektpargee Anne Länsman, anne.lansman(at)samediggi.fi  , 010 83 93 134 
Sämitige nuorâirääđi ocá  meriáigásâš proojeektpargee 
ááigán 1.11.2015 – 31.1.2016, tâi sopâmuš mield. Nuorâirääđi lii finnim sierâruttâdem Oahppoofelaš-haavâ olášuttem várás. Haavâ ulmen lii selvâttiđ, moin suorgijn láá táál já puátteevuođâst pargosajeh sämikuávlust, moin suorgijn lii tárbu sämikielâlijd pargeid sehe magarijd pargoid puáhtá porgâđ ollásávt káiđuspargon. Proojeektpargee pargon lii oovdeeld mainâšum selvâttâs. Selvâttâsâst teddileh Oahppoofelaš-infovihko, mii juáhhoo nuoráid. 
Tooimâ latkiš tipšom išedeh hárjánem selvâttâsâi já tutkâmušâi rähtimist, sämikielâ táiđu, šiev atk-tááiđuh sehe nahcâ porgâđ jiešráđálávt. 
Pálkkám meriduvá sämitige pálkkámvuáháduv vaattâmvuođâtääsi V/IV mield, vuáđupälkki 1994,55 €/mp. Vuáđupäälhi lasseen mäksih 24 % sämikuávlu lase já pargohárjánem mield hárjánemloosijd. Ucâmušâid uáppu- já pargotuođâstâsijguin kalga toimâttiđ sämitige čäällimkoodán ovdil 19.10.2015 tme 16.00 čujottâsân Sajos, 99870 Inari tâi 
Anarist 29.9.2015 Sämitigge 
Šiljopiirâs 
Kulttuurkuávdáá šiljopiirâs heivee ereslágán olgotábáhtussáid, ovdâmerkkân messutilálâšvuođâi olgouásáduvâi já muusikfestivaalij táárboid. 
Säämi kulttuurkuávdáš Sajos lii Juvduujuv riddoost, kaskoo Aanaar markkân. Aanaarjáávrán lii mätki suulân 200 meetterid. Šiljoost lii valjeest parkkisaje čuákkim- ja tábáhtusäššigâssáid. 
Saijoos raavâdviäsu Galla palvâl olgotábáhtusâi ääigi festivaalraavâdviässun. Raavâdviäsust láá oles juvâstâhvyebdimvuoigâdvuođah. 
Sämiseervih 
Sämitige stiivrâ čuákkim miärádâsah 
Stivrâ čokkánij 26.11.2014 Anarist. Čuákkim äššilistoost lijjii noomâtmeh já eromâšávt sämmilij kielâlijd vuoigâdvuođáid lohtâseijee ääših. 
Stivrâ meridij, ete sämitigge ocá ruttâdem riehtiministeriöst, máttááttâs- já kulttuurministeriöst sehe Euroop sosiaalruttâráájust (ESR) säämi kielâlaavâ olášumán kyeskee selvâttempargo várás. Säämi kielâlaavâ mield sämitigge kalga adeliđ jyehi vaaljâpaje muštâlus säämi kielâlaavâ olášutmist sehe sämmilij kielâlij vuoigâdvuođâi olášuumeest já ovdánmist. Muštâlus kalga adeliđ majemustáá ive 2016 aalgâst. 
Säämi parlâmentaarlâš rääđi (SPR) olášuttij Säämi Kielâkäldee  – proojeekt, mii nuuvâi 30.6.2014.  Sämitigge haldâšij proojeekt. Projektist ovdedii säämi kielâoovtâstpargo, kielâtipšom já terminologiapargo. Proojeekt ääigi pahudui, ete Kielâkäldee lii uáli taarbâšlâš já pehtil, mast kolgâččij rähtiđ pisovâš orgaan. Pisovâš ruttâdem säämi kielâoovtâstpargo oovdedmân ij kuittâg kavnum proojeekt ääigi. SPR lii meridâm, ete Kielâkäldei occoo jotkâruttâdem Interreg-ruuđâin já taan proojeekt ääigi vuávájuvvoo pisovâš malli já ruttâdem säämi kielâoovtâstpaargon. Sämitige stivrâ toovâi prinsiipmiärádâs uásálistmist uđđâ proojeektruttâdem ucâmân Säämi Kielâkäldei Interreg Tave 2014–2020 ohjelmist já meridij toimâđ proojeektruttâdem occen. 
Sämitigge kieđâvušâi säämi kielâlaavâ olášuttem rekrytistmijn já kielâtááiđu selvâttem rekrytistemtiilijn ko pálkkáátteh pargeid, kiäi pargon lii toimâđ sämikielâlijn äššigâspalvâlem-, tipšo- teikâ máttááttempargoin. Sämitiigán láá váldám ohtâvuođâ sämmiliih tast ete virgeoccei kielâtááiđu iä velttidhánnáá täärhist iäge puoh sämikielâlijd pargoid väljejum ulmuuh määti tuárvi sämikielâ, vâi sij puávtâččii palvâliđ sämikielân. Motomijn virgeomâháin occee jieijâs almottâs sämikielâ tááiđust lii lamaš tuárvi. Sämitige pargon lii čuávvuđ säämi kielâlaavâ mield säämi kielâlaavâ olášuttem já toohâđ iävtuttâsâid vänivuođâi tivomân. Hástusin lii, ete puoh sämikielâin ij lah máhđulâšvuotâ kielâtutkosáid. Sämitigge meridij iävtuttiđ sämikuávlu kieldáid já virgeomâháid ete toh selvâttiččii sahhiittâllâmtilálâšvuođâst occee njálmálii sämikielâ tááiđu tagarij occei uásild, kiäh ucáluveh sämikielâlijd pargoid. Sahhiittâllâmtilálâšvuođâst kolgâččij táárbu mield kevttiđ iššeen sämikielâ áámmátulmuid. 
Sämitigge meridij adeliđ peleväldim ovdâskode išeriehtiäššialmai sehe peivitipšo uárnejeijeid eenikielâs peeleest sämikielâlij sämipárnái kielâlijn vuoigâdvuođâin peivitipšoost. Sämitigge oovdânpuovtij peleväldimistis čuávdusmaalijd, ete maht kielâlijd vuoigâdvuođâid puáhtá turviđ. 
Sämitigge nomâttij ovdâsteijen palgâsij ovdâstus stiivrân pajan 1.1.2015-31.12.2017 Asko Länsman Ucjuuvâst. Länsman lii ovdâstâm sämitige ovtâstus stiivrâst meid taan paajeest. 
Stivrâ meridij iävtuttiđ pargo- já iäláttâsministeriön Interreg Tave 2014-2020-ohjelm Säämi haldâttâhkomitean eidusâš jesânin Heikki Paltto, Nilla Tapiola já Anna Morottaja sehe värijesânin Anna Näkkäläjärvi-Länsman, Ulla Magga já Veikko Feodoroff. Interreg Säämi-ohjelmáin ruttâdeh sämmilij raajijd rastâldittee oovtâstpargo já sämikulttuur tuárjoo projektijd. 
Sämitige stivrâ iävtut almosčuákkimân, ete tot merkkee tiättun soovâdsopâmuš Juha Guttormáin. Soovâdsopâmuš iävtui mield uásipeleh västideh jieš jieijâs riehtijotteemkoloinis já Juha Guttorm kiäsá meddâl suu toohâm väidim Tave-Suomâ haldâttâhriähtán luovâscelkkimistis. 
Sämitigge meridij orniđ 6.2.2015 sämmilij aalmuglâšpeivijuhle. Sämitigge lii ornim majemustáá ive 2010 aalmuglâšpeivijuhle. Stivrâ nomâttij pargojuávhu valmâštâllâđ aalmuglâšpeeivi juhle. 
Sämitigge aalgât valmâštâllâm ovdâskodevaljáid já puáttee haldâttâsohjelmráđádâlmijd nuuvt, ete valmâštâl peleväldimijd já tuávvášmuštottemčalluid piäláduvâi já haldâttâsráđádâllei kiävtun. 
Sämitige stivrâ čokkán čuávuváá keerdi juovlâmáánust. Ive majemuš sämitige eidusâš čuákkim uárnejuvvoo juovlâmáánu loppâbeln. 
Säämi máttááttâskuávdáš 
Säämi kulttuurkuávdáá nubbe válduláigulâš lii Säämi máttááttâskuávdáš (SMK). Säämi kulttuurkuávdáá vuossâmuu kiärdán šoodâi škoovlâ media- já kielâmáttááttâstileh, virtuaalškovlâ sehe muusik- já elleekovestudio ollâtásásii tekniikáin. 
Säämi máttááttâskuávdáš lii nube tääsi oppâlájádâs, kote uárnee maaŋgâsuárgásâš áámmátlâš škovlim suomâ- já sämikielân sehe oovded sämikulttuur ubâ sämikuávlust. Áinoošlajâsâš oppâlájádâs váldutoimâsaje lii maaŋgâkulttuurlâš Anarist. Eres toimâsajeh láá Avelist, Kaamâs Tuáivunjaargâst já Iänuduv Hettaast. Škovlim- já tutkâmoovtâstpargo uulât sämikuávlu staatâi lasseen eromâšávt tave algâaalmugij maailmân. 
Säämi máttááttâskuávdáást valmâštuveh merkonomeh, datanomeh, raavâdviäsu kookah, mađhâšempalvâlus pyevtitteijeeh, ardesaaneh, puásuituáluirâtteijeeh, puásuiulmuuh já aldatipšooh. Lasseen máttááttâskuávdáást láá almosčuovviittâs adeleijee liinjáh já rävisolmoošškovlim. 
Säämi máttááttâskuávdáá Saijoos ovdâsvástádâsolmooš lii rehtor Liisa Holmberg. 
Säämi parlamentaarlâš rääđi jođettem sirdâšui Suomân 
Suomâ sämitige saavâjođetteijee Juvá Leemit, Klemetti Näkkäläjärvi tuáimá Säämi parlamentaarlâš rääđi saavâjođetteijen puáttee kyehti ive ääigi. Saavâjođettem sirdâšui Suomâ sämitiigán Ruotâ sämitiggeest. 
Kuuvijn Ruotâ sämitige stiivrâ saavâjođetteijee Sara Larsson, Taažâ sämitige värisaavâjođetteijee Laila Susanne Vars já Suomâ sämitige saavâjođetteijee Klemetti Näkkäläjärvi. Koveh: Sára Márjá Magga. 
– Lii ilo adeliđ saavâjođettem tiileest, mast sämiääših láá puátimin eromâš tarkkum čuásáttâhhân OA:st, páhudij Ruotâ sämitige saavâjođetteijee Sara Larsson parlamentaarlâš rääđi čuákkimist Ruávinjaargâst 14.4. 
Säämi parlamentaarlâš rääđi lii vuáđudum 2000-lovo aalgâst já tot tuáimá Tave-enâmij sämitigij oovtâstpargo-orgaanân. Meid Ruošâ sämmiliih uásálisteh rääđi paargon. Parlamentaarlâš rääđi čokkân Ruávinjaargâst já uážžu kyessin OA algâaalmugij olmoošvuoigâdvuođâi sierânâsraportistee James Anaya. Sierânâsraportistee lii vuossâmuu keerdi olmoošvuoigâdvuođâvuáháduu historjást vaalmâštmin sierânâs raapoort aalmugist, mii áásá neelji väldikoddeest. Olmoošvuoigâdvuođâraporteh láá lamaš ovdeláá staatâkuáhtásiih. 
Sierânâsraportistee kolliimân kuulân uárnejuvvoo Ruávinjaargâst sämmilij olmoošvuoigâdvuođâid já jiešhaldâšem olášume kiređâvuššee konferens koskoho 15.4. Tave-enâmij sämitigeh raportisteh sämmilij sajattuvâst jieijâs päikkiriijkâin. Staatâi haldâttâsâi ovdâsteijeeh láá konfereensâst oovdânpyehtimin staatâi uáinimčievâ já västidmin sämitigij toohâm koččâmâššáid já savâstâlmáid. 
Vástuppeeivi 16.4. piäsá meiddei säämi aalmuglâšohtsâškodde ađai säämi seervih já ornijdumeh oovdânpyehtiđ uáinuidis sierânâsraportistei. Sierânâsraportistee kolliimân lohtâseijee aalmugijkoskâsii konferens teeman láá sämmilij jiešmeridemvuoigâdvuotâ algâaalmugin, eennâm-, čäci- já luánduriggodâhvuoigâdvuođah, párnááh já nuorah eromâšávt kielâ já máttááttâs uáinimčievâst sehe olmoošvuoigâdvuođâsopâmušâi kocceem já meriáigásâšraportistem jieškote-uv riijkâin. 
Sämitige ive 2013 kielâtaho -palhešume Yle Sápmin 
Sämitigge lii mieđettâm Säämi kielâtaho- palhâšume Yle Sápmin. Palhâšume mieđettuvvoo jyehi nubbe ive sämikielâ sajattuv já sämikielâlij palvâlusâi oovdedmân porgum ánsulâš pargoost. 
Säämi kielâtaho -palhâšume 2013 lii Outi Pieski kyehti maalâkove ” Nuvvos Áiligas, eennâm suddá” já ”Kolle-eennâm ”. 
Tiervâpuáttim ávudiđ Saijoos já Sämitige! 
Sämitige vaaljâpaje 2012–2015 lekkâmeh já Saijoos vihkâmávutuáluh uárnejuvvojeh cuáŋuimáánu 3.-4. peeivi Anarist. Ávutuáluh älgih majebaargâ 3.4. tme 15–16 ekumeenlâš immeelpalvâlussáin, mii uárnejuvvoo Aanaar sämikirhoost já juátkojeh tme 20–22 kulttuurehidáin, mii uárnejuvvoo Sajosist. Taah tilálâšvuođah láá áávus puohháid. Immeelpalvâlus já kulttuureehid kooskâst uárnejuvvoo tuše puávdejum kuossijd uáivildum virgálâš lekkâm- já vihkâmtilálâšvuotâ. Ávutuáluh juátkojeh ittinâš Sajosist, kuás uuvsah láá áávus tme 11–17 já ohjelm uárnejuvvoo ubâ peeivi. 
Aanaar sämikirhoost tme 15 älgee ekumeenlâš lekkâmimmeelpalvâlus lii pispemessu. Tuáivup, et kirhomiänoid uásálisteeh liččii sajestis majemustáá 14.45. Tieđettep tilálâšvuođâ täärhib ohjelmist maŋeláá mii nettisiijđoin. 
Sajos lii toppum aalmugist majebaargâ 3.4. tme 15–19 koskâsii ääigi. Uuvsah lekkâseh oppeet tme 19. Ávuviehân uárnejuvvoo kähvikuásuttem tme 19–20. Tuáivup, et kulttuureehid viehâ čokkááččij sajestis tme 19.45. 
Kulttuureehid joođeet Ánne Kirste Aikio já juhle lekkâmsaanijd ciälkká rehtor Liisa Holmberg. Taaidâreh Marja Helander já Outi Pieski muštâlává tuojijnis, moh láá uáinimnáálá Sajoist. Mieldi láá še staatâ taaidâtyejitoimâkode värisaavâjođetteijee Veli Granö sehe Saijoos lasâliijnij vuávájeijeeh Tytti Bräysy já Anna-Leena Pyylampi. 
Kulttuureehid ohjelmist lávdásteleh čajáttellee Irene Länsman, anarâškielâlâš lávlumjuávkku Koškepuško, anarâškielân lávloo Heli Aikio já nuorttâsämikielân leu’ddejeijee sämitige 1. värisaavâjođetteijee Tiina Sanila-Aikio. Tavesämikielâlâš muusik oovdânpyehtih Wimme Saari, Ánnamáret Ensemble, Anna Näkkäläjärvi-Länsman, rap-musijkkár Áilu Valle já Annukka Hirvasvuopio-Laiti. 
Tieđettep täärhib ohjelmist maŋeláá jieččân nettisiijđoin Ávus uuvsâi Aalmugjuhleest, mii uárnejuvvoo koskoho 4.4. Tiäđust lii ivnáás, ilolâš já kulttuurnalliis juhlepeivi! 
Säämi suuvâ laavlâ 
Säämi suuvâ laavlâ/ Sámi soga lávlla lii sämmilij aalmuglâšlaavlâ. Lavluu saanijd lii čáállám sämmilij merkkâalmai Isak Saba/ Sápp-Issát (1875-1921). Sun lâi Finnmark Uunjaargâst (Unjárga/ Uuniemi) šaddaaš, lamaš máttáátteijee já vuossâmuš sämmilâš riijkâpeeivialmai. Saba tihtâ väljejui aalmuglâšlaavlân 13. säämi konfereensâst Årest porgemáánust 1986. Lavluu nuotâ lii pieijâm taažâ Arne Sørlie. Nuottâ tuhhiittui virgálávt säämi 15. konfereensâst Helsigist ive 1992. Säämi suuvâ laavlâ lii jurgâlum kuuđâ sämikielân já meid suomâkielân. Jurgâlus lii toohâm Otto Manninen. 
Aalmuglâšlaavlâ lávloo jyehi saajeest, kost tuálloo sämmilij juhle. Táválávt tot lávloo čuožžâd. 
Isak Mikal (Mikkel) šoodâi Per Sabbasen já Britha Aikio čiččâmpärnisâš perruu nubben nuorâmužžân. Suu eeči lâi kävppijâs, šiiveettuállee já kyelipivdee, já tane peerâ suuitij-uv aassâđ vuohâsubbooht ka maaŋgah eres perruuh. Tastoo Saba šoddâmpäikki lii tiivvum já tast lii rahtum uási Várjjat Sámi Musea (Vaarjâg Säämi museo) čáitálmâs. 
Saba lii tobdos eromâšávt sämmilij aalmuglâšlavluu sännejeijen, mut sun lâi meiddei säämi máttááttee já politijkkár. Vuossâmužžân säämi riijkâpeivialmajin Taažâ Stuorrâtiggeest iivijn 1907-1912 sun ovdâstij Ruija pargeipiäláduv. Saba šoodâi väljejuđ riijkâpeivijd, ko sun luhostui tuálvuđ ovdâskulij sämmilij vuoigâdvuođâid kyeskee ohjelm, mast tiäduttui eres lasseen sämikielâlâš immeelpalvâlusâi já ráámmáttij tehálâšvuotâ já mast váttojii ohtâlâs eennâmuástimvuoigâdvuođah. Ko Saba vaikuttij Taažâst lâi tobbeen vala virgálâš táruiduttempolitiik äigi, mon viggâmuššân lâi sämikielâ já sämikulttuur meddâlväldim. 
Saba jaamij algâkeesit ive 1921 tuše 46-ihásâžžân. Säämi aavis Nuorttanáste almostitij forgâ Saba jäämmim maŋa muštočalluu, mon mield sämmiliih lijjii monâttâm tehálii ovdâsteijes, kote kuođâttij maŋŋaalsis suhâpuolvâi ááigán ellee äärbi. 
Audio: Annukka Hirvasvuopio-Laiti  
(almostittum lávloo luuvijn)  
SÁMI SOGA LÁVLLA 
Säänih: Isak Saba 
Audio: Matti Morottaja, Ilmari Mattus, Aune Kuuva, Kirsti Ranta  
(almostittum lávloi luuvijn)  
SÄÄMI SUUVÂ LAAVLÂ 
Jurgâlâm Matti Morottaja 
Tääbbin tavveen Távgái vyelni 
mist lii stuorrâ Säämieennâm. 
Tuodâr liäbbáá tuoddâr tyehin, 
jävri šiärráá jäävri alda. 
Čoheh čielgijn, čoroh čuumâin 
alanedeh alme vuástá; 
šäävvih juuvah, šuveh vyevdih, 
cäähih ciägu stälinjaargah 
meendu muávroo meerâ siis. 
Tälviv tääbbin puolâšpiegah, 
muotâpuurgah merettemeh. 
Säämi suuhâ siäloin mieláin 
iäccá kuittâg enâmijdis. 
Má háliist láá mánutteveh, 
ki ordeijee kuovsâkkâsah, 
ruoškâs, ruovgâs roo oin kulloo, 
juucâ jaavrijn, jolgâdâsâin, 
kerrisskaalâ maa ij mield. 
Já ko kesipiäiváš páštá meecijn, 
meerâin, merâriddoin, 
kole siste kuálásteijeeh 
suiloh meerâin, suiloh jaavrijn. 
Kollen čyevih čäcilodeh, 
silbân kolgeh Säämi juuvah, 
šiälguh čyeimih, šaleh ááiruh, 
lyeštih almaah lávlustâlân 
kiäváid, kuoškâid, kuánilijd. 
Säämieennâm suhâkodde 
tot lii killám toijuuhánnáá 
koddee čuu ijd, karokaavpijd, 
viehis veriviäru väldeid. 
Tiervâ tunjin, si hes suuhâ! 
Tiervâ tunjin, ráávhu ruotâs! 
Tust láá suá ih so âhánnáá, 
viiljâin vorrâ vardehánnáá. 
Sijvo suuhâ sämmilâš! 
Madâräijiheh láá tovle 
vuáittâm verrušeijee vievâid. 
Vuástálistup viiljah mij-uv 
si hesvuo áin suárdálâsâid. 
Peeivi parnij noonâ nääli, 
iä tuu vyeiti vajaliihkin, 
jis tun toolah kollekielâd, 
muštáh maddârijdâd sääni: 
Säämieennâm sämmiláid! 
(almostittum lávloi luuvijn) 
so´kke miârin, so´kke jääu´rin. 
kuõškid, keâuŋsid, sâvvõnid. 
smuutõ veä´reld piiđõ vaa´ldjid. T 
mooštak maaddâr maddji saa´nid: 
SAAMEN SUVUN LAULU 
jurgâlâm suomâkielân Otto Manninen 
Taas kun kesäpäivän kehrä 
Muu nommâ lii Johanna Njaita já lam 22-ihásâš. Puáđám Ruotâst maadâsämikuávlust uccâ siijdâst, mon nommâ lii Hemavan. Tot lii kyevtilov kilomeetter keččin Tärnabyst. Lam jieš umesämmilâš, mut lam luuhâm maadâsämikielâ vuossâmuu luoka rääjist Tärnaby sämiškoovlâst. Škoovlâst ij lamaš umesämikielâ máttáátteijee, et ep puáhtám luuhâđ jieččân kielâ. Umesämikielâ lii uáli uccâ já uhkevuálásâš kielâ já ton sárnooh iä lah maŋgâ. 
Tääl aasâm Jokkmokkist (Juhâmokke), mast luuhim Sámij åhpadusguovdásjist (Säämi máttáátâskuávdáš), válduamnâsin nähki já tekstiileh. Säämi máttáátâskuávdážân moonnâm lii adelâm munjin ennuv, ko lam oppâm ennuv ärbivuáviljn tuojijn. Tääbbin uáppá še ennuv sämmilij historjást já eres sämikuávluin, sehe säämi ärbivuovijn. 
Ovdil ko algâttim oopâid Säämi máttáátâskuávdáást, te luuhim Sollefteåst, mii lii Ruotâ koskâuásist. Tobbeen oppim sämituojij hammim já Alpine line. Ko juuttim sämityejiškoovlâ, te must iä lamaš sämmilâš máttáátteijeeh, pic mun ferttejim távjá suáittiđ pááikán iänán já koijâdiđ maid já maht kalga mon-uv porgâđ. Oopâi algâttem Juhâmohheest vaikuttij munjin nuuvt, et ovdánim tobbeen uáli pyereest, eromâšávt tyeje syergist, ko tobbeen lijjii sämmilâš máttáátteijeeh. 
Ko mun lam sämmilâš, te tot lii stuorrâ uási muu identiteet. Šoddim toos, jiemge puávtáččii jurdâččiđ jieččân eellim sämmilâšvuođâttáá. Ko algâttim oopâid Juhâmohheest, te tot lii nanodâm čuuvtij muu sämmilâšvuođâ, ko kuulâm sämikielâ piäiválávt já lam peessâm siisâ sämituojijd. 
Muu päikkikuávlust iä lah meendugin maŋgâ ulmuu, kiäh sárnuh almolávt sämikielâ. Munjin kielâ lii uáli tehálâš já tuáivum, et tot nanosmuvá puátteevuođâst. Oskom, et puátteevuotâ niävttá pyerrin ton tááhust, et sämikielâ naanoodmân uážžup ennuv resurssijd. Onnáá peeivi maaŋgah nuorah viggeh nanodiđ kielâs, mut čielgâsávt tarbâšep eenâb. Oskom já tuáivum, et nahcip nanodiđ sämikielâ vala-uv eenâb puátteevuođâst. Oskom nuuvt, ko sämmilijn lii nuuvt noonâ oohtânkulluuvâšvuođâ tobdo, veikkâ mii lep-uv juohum neelji sierânâs enâmân. 
Kulttuurohjempaŋkki 
Sämmilij artistij muusik- já eres kulttuurčájáttâsah heivejeh eromâšávt kongresij teikâ škovlimtilálâšvuođâi tiervâpuáttimohjelmin, váldujuuhlij ohjelmnumerin teikâ oles konsertin. Saijoos Čuákkim- já tábáhtuspalvâlusah uárnee tii juávhu sämmilâš kulttuurohjem. 
Oovdânpyehtip taa sämmilijd taidârijd, kiäh láá väridemnáál tilálâšvuođáid. 
1. Annukka Hirvasvuopio-Laiti (Hirvas-Niillasa Heaikka Annukka)  
lii sämmilâš musijkkár já Tampere ollâopâttuvvâst valmâštum muusiktotkee/etnomusikologi (FM). Annukka Hirvasvuopio-Laiti lii meddâl Vuáču kuávlust já áásá tääl perruinis Ucjuuvâst. Annukka lii sämmilâš etno/maailmmuusiik čájáttâllee Vilddas-juávhu lávloo. Sun lii čájáttâllâm puohlágán muusik, klassiklâš musikkist heavymuusikân, mutâ suu aldemuu muusikšlaajân sun noomât aalmugmuusikân vuáđusteijee muusik já lávlumstiijlah. Tavesämmilâš ärbivyehimuusik, juáigus, lii alda suu vááimu. Annukka lii porgâm lávlum paaldâst el. muusikmáttáátteijen, luvâldâllen, čájáttâllen já Sämitige Säämi muusikkuávdáá proojeetvästideijen. Annukka Hirvasvuopio-Laiti tuálá meid luvâldâlmijd sämmilâš musikkist já kulttuurist suomâkielân, tavesämikielân já eŋgâlâskielân. 
2. Ánnámáret Ensemble  
Ollâtásásâš já uđđâáigásâš sämimuusik. Akustilâš čuákánpiejâmist čyeijih haidar, busuk, kontrabasso, piano ja klarinet já lávlon lii aanaarlâš Anna Näkkäläjärvi. Ohjelm pistá viiđâ minutist tiijmán, tilálâšvuođâ luándu meerrid ohjelm kukkoduv. Anna Näkkäläjärvi lii almostittâm kiđđuv 2011 cd-skiäru, mon nommâ lii "Bealljecinat/Earrings". 
3. Kristiina (Tiina) Aikio  
Kristiina Aikio lii vuáčulâš sämiartist. Kristiina lii lávlum 25 ihheed, main juáigus 8 ihheed. Tiina Aikio lii almostittâm maaŋgâid skiärruid, el. Ále Mana já Sapmi Vaimmus. Tiina Aikio láávdást Sajosist oovtâst suu čuojâldittein teikâ stuárráábijn juávhuin sopâmuš mield. 
4. Tuupa Records Oy - sämikielâlâš muusik love ive hárjánmáin  
Tuupa Records Oy lii ubâ Suomâst tuáimee maaŋgâpiälásâš AV-syergi irâttâs. Tuupa Records fáálá áámmáttáiđulâš já ollâtásásâš palvâlem nuuvt paddim- ko videopyevtittembeln. Sij suunnâttâleh já olášutteh ovdâmerkkân:* Paddim- já miksempalvâlus,* Tábáhtustekniik,* Live-jienâtävistempalvâlusah,* Oovdânpyehtimvideoh / pyevtittâsoovdânpyehtimeh,* TV-já radiomáinuseh, * Muusikvideoh já * Formaatij muttim. 
Tuupa Records Oy ivnáás ohjelmtoimâttâhân kuleh fiijnâ artisteh já taaidâreh.Tuupa haalijd ovdediđ já tuárjuđ sämikielâ já kulttuur, tondiet sij pyevtitteh já almostitteh iänááš sämikielâlâš muusik, mutâ spiekâstuvah tiäđust-uv láá! Sämmiliih artisteh: 
* Niillas Holmberg já Roope Mäenpää ( tavesämikielâlâš folk-muusik)  
* SomBy (sämikielâlâš rock-muusik čuojâtteijee juávkku)  
* Ailu Vall e (Ucjuv Kaamâsmohheest meddâl; räp-artist, kote ráppá tavesämikielân)  
* Ulda (tavesämikielâlâš juáigusetno!)  
* Vilddas (kuhes karrieer ráhtám etno-juávkku)  
* Los Selibatos (juávkku nuhtán kompromissijd)  
* Amoc (sämmilii räp-muusik eeči)  
* Tiina Sanila Band (nuorttâlâš rock-muusik)  
* Irdon (akustilâš muusik tavesämikielân)  
* Spire (sämikielâlâš pop-rock-muusik)  
* DJ palvâlusah el .Dj Stuorraguoika  
Ohtâvuođâtiäđuh: Jussi Isokoski, toimâttâsjođetteijee-pyevtitteijee, Tuupa Records Oy, Gsm: 040 846 5844 www.tuuparecords.fi 
5. Joikukotsamo  
Sämmilâš puásuituálupeerâ Armi já Timo Palonoja Joikukotsamost Suáluičielgist uárnee maaŋgâpiälásijd kulttuur- já luánduohjelmijd mađhâšeijeid. Finnimnáál el. rummuttemreeisuid Joikun Kotast já puásuisafarijd Suáluičielgi enâduvvâin. Ohjelm já purâdempalvâlusâid finnimnáál meid stuorrâ juávhoid. 
6. Heli Aikio já Heikki Nikula  
Sajosân puáhtá tiiláđ lávdástiđ meid anarâš Heli Aikio, kote lávlá anarâškielâlijd lávluid já LIVĐE. Heli čuojâlditten tuáimâ el. meid anarâš Heikki Nikula. Heikki Nikula čuojâldit meid eres sämiartistijd. 
Kulttuurpyevtitteijee  
Jis halijdah leđe fáárust Saijoos Kulttuurohjelmpaaŋkist, vääldi ohtâvuođâ Sajosân, suáiti numerân 010 839 3109. Teikâ teevdi kulttuurpyevtitteeijeeluámáttuv. 
Sämitige čäällimkodde lii kiddâ 7.7. - 1.8. koskâsii ääigi. 
Sämitige čäällimkodde lii kiddâ 7.7. - 1.8. koskâsii ääigi. 
Sámedikki čállingoddi lea gitta 7.7. – 1.8. gaskasaš áiggi. 
Eennâmtiätu 
Matti Leinonen, Teuvo Nyberg, Simo Veistola já Sanna Jortikka, sämikielân: Ilmari Mattus, sárguseh: Jorma Happonen 
Škoovlâ eennâmtiätu Amerik   lii vuađuškoovla pajeluokkaid uaivildum eennamtiađu oppamateriaal. Oppâkirje kieđavuš čielgasavt kyehti eennamuasi, Maada- ja Tave-Amerik. Oppakirje jieškote-uv lovo loopast laa čuakankiasu ja pargopitah.  
sijđoh:158 
Sämitigge 2013  
Škoovlâ eennâmtiätu  Amerik Oppâmvihko    
sijđoh:111 
Sämitigge 2013  
Amerik Oppamvihko stivree vuavalašvuođa eennantieđalaš taaiđui, kaarta kevttim, lovottuvai, diagraamai ja aigikyevdilis amnasij ibbeerdman ja heivitman. Oppamvihkoost laa para- ja juavkkupargopitah sehe vihkopargopitah, moh vaattih sieralagan tiatukaldei kevttim. Lasseen laa arvuštallampargopitah ja internetpargopitah. 
Sämiarkkâdâh 
Sämiarkkâdâh tuáimá säämi kulttuurkuávdáš Sajosist. Arkkâdâh lii uási Suomâ Aalmuglâšarkkâduv. 
Sämiarkkâduv pargon lii 
Uáppásm Sämiarkkâduv päikkisijđoid . 
Lasetiäđuh: totkee Suvi Kivelä, Sämiarkkâdâh, puh. 050 562 3676, sleđgâpostâ:  
Sämitige stiivrâ čuákkim 20.3.2015 
Sämitige stivrâ čokkânij 20.3.2015 Anarist. Čuákkim valmâštâlâi aašijd almosčuákkimân já valjij ovdâsteijeid sierâlágán pargojuávhoid. 
Sämitige stivrâ oovdânpuovtij almosčuákkimân, ete tot mieđeet iäru Klemetti Näkkäläjärvin sämitige saavâjođetteijee pargoost, stiivrâ jeessânvuođâst já puoh luáttámuštooimâin. Lasseen stivrâ meridij oovdânpyehtiđ sämitige čuákkimân, ete tot väljee pargo-oornig 3 § já 5 § miäldásávt sämitige eidusijn jesânijn váldutoimâlii saavâjođetteijee já táárbu mield värisaavâjođetteijee já/teikâ uđđâ stiivrâ jeessân. 
Lasseen stivrâ meridij, ete Sämitigge juátká pargo ILO 169-sopâmuš ratifisistmân já ulmen lii finniđ kirjim sopâmuš ratifisistmist čuávuváá haldâttâsohjelmân. 
Haldâttâs nomâttij Kietâruottâs meccikuávlu já Saana kuávlu Akwe: Kon juávkun Per-Oula Juuso, Lars-Jona Valkeapää, Anne-Maret Labba, Tuomas Aslak Juuso já Per Ande Labba. 
Pirâsministeriö lii pivdám sämitige almottiđ iävtukkâsis aalmuglii IPBES (Intergovernmental Platform on Biodiversity and Ecosystem Services) –paaneel jesânin pajan 2015-2018. Stivrâ meridij, ete Sämitige ekonomâlii tile tiet sämitigge ij pyevti luávdiđ ovdâsteijes uásálistemkoloid. Jis pirâsministeriö luávdá sämitige ovdâsteijee koloid, te sämitigge oovdânpuáhtá ovdâsteijen pirâsčällee Anni-Helena Ruotsala. IPBES-paaneel lii haldâttâsâi koskâsâš jiešmerideijee orgaan, mon ulmen lii nanodiđ tiettuu já politiik vuáruvaikuttâs luándu maaŋgâhámásâšvuotân já ekosysteempalvâlussáid kyeskee koččâmušâin maaŋgâhámásâšvuođâ suojâlem já pištee kevttim oovdedmân sehe ulmuu pyereestvaijeem já pištee ovdánem turviimân kuhes áigáduvvâst. 
Stivrâ nomâttij ovdâsteijen Ucjuv kieldâ Kärigâsnjargâ-Ucjuuhâ moottorkiälkkákiäinu ekonomiavaikuttâsâi árvuštâllâm stivrimjuávkun Urpo Vuolab eidusâš jesânin já suu värijesânin Jorma Harlin. Lasseen stivrâ nomâttij Ucjuv kieldâ Áilegas giellasiida- haavâ stivrimjuávkun eidusâš jesânin Anna Morottaja já suu värijesânin Tiina Sanila-Aikio. 
Stivrâ nomâttij Suomâ Maailm mušto (Suomen Maailman muisti) –komitea ovdâsteijen Pauliina Feodoroff já suu värijesânin sämitige kulttuurčällee. Unesco Maailm mušto -ohjelm (Memory of the World) lii ive 1992 rääjist nuurrâm registerijdis tehálumosijd äššikirje- já kirjerájuaarnijd. 
Stivrâ meridij vuástáväldiđ säämi parlamentaarlii rääđi saavâjođetteijeevuođâ 1.6.2015 rääjist. Saavâjođetteijeevuotâ pištá 16 mánuppaijeed. 
Stivrâ nomâttij Pištee ruukitooimâ vááimusjuávkun eidusâš jesânin sämitige saavâjođetteijee já jesânij išedeijen lahâčällee. 
Stivrâ meridij, ete Sämitigge uásálist Suomâ airâskode fáárust algâaalmugaašij pisovâš foorum 14. čuákkimân New Yorkist toin iävttoin, ete Sämitige ovdâsteijest lii máhđulâšvuotâ sahâvuárun, mast puáhtoo oovdân sämiaašij tile Suomâst. Stivrâ nomâttij ovdâsteijen sämitige saavâjođetteijee. 
Lasetiäđuid addel I värisaavâjođetteijee Tiina Sanila-Aikio 040-7252585, 
Säämi aalmugpeivi 6.2. 
Neelji väldikoddeest ässee sämmiliih viettih ohtsii aalmugpeeivi kuovâmáánu 6. peeivi. Talle juhletilálâšvuođah uárnejuvvojeh jyehi kuávluin Sämieennâm. Tot lii ohtâ sämmilij liputtempeeivijn, mut lasseen nuuvt Suomâ, Ruotâ ko Taažâ-uv virgeomâhááh avžuutteh almolâš liputtem. 
Säämi aalmugpeivi lii vala nuorâ juhlepeivi, syemmilâš almenááhkán tot merkkejui ive 2004. Aalmugpeeivist meridui kuittâg jo ive 1992 Helsigist uárnejum 15. sämikonfereensâst já ton madduuh oleh paijeel čyeti ive tuáhá, ihán 1917. Talle Taažâ Truándimist tollui vuossâmuš tave-eennâmlâš sämičuákkim, mon uáivilin lâi suogârdâllâđ sämmilij eellimmáhđulâšvuođâid já väldiđ pele sämmilijd kyeskee koččâmâššáid. Kieđâvuššâm aartâin tehálumoseh lijjii liihâdmân, enâmij kevttimân, puásuituálun já škovlâjotemân lohtâseijee koččâmâšah. 
Vuossâmuu čuákkimân uásálistii čyeđeverd ulmuuh já sij pottii Ruotâst já Taažâst, ige historjállâš čuákkim vala uáivildâm merikoskâsijd já väldikode raajijd rastaldittee sämmilâš ovtâspargo älgim. Liijká ton merhâšume lâi styeres: Vuáđu puáttee paargon lâi laaččum, já sämmilij ohtsâš čokkânem huámášui. Kiäččoo, et sämmilij poolitlâš tiäđulâšvuotâ koccái eidu talle. 
”Ep lah kuássin iberdâm toimâđ oovtâst ohtân aalmugin. Onne viggâp vuossâmuu keerdi čoonnâđ - - - sämmilijd kuáimásis”, páhudij sämmilâš ovtâspargo ennin kočodum nissoonornijdume aktiiv Elsa Laula Renberg Truándim čuákkim lehâstemsavâstis. Tááláá ääigi sämmiliih ávudeh ohtsii aalmugpeeivi siämmáá ääigi. Juhletilálâšvuođâin ulmuuh sárnuh jieškote-uv kielâiguin já čiŋâdeteh páiháláid máccuháid, mut juhlepeivi, lippu já aalmuglâšlaavlâ láá jyehi saajeest siämmááh.  
Helsig kaavpugtáálu juhleliputtem säämi aalmugpeivi 6.2.2008.  
Kove: Pirita Näkkäläjärvi. Almostittum kovvejeijee luuvijn.  
Ive 1917 historjállii čuákkim čuákánkoččon lâi nissoonjornijdume ´Brurskanken samisk kvindeforening´, mon njunosist tooimâi aktiivlâš vaikuttutteijeenissoon Elsa Laula (1877-1931). Elsa Laula lâi algâaalgâst Ruotâ sämmilâš, já ko te naajâi Tomas Renbergijn Taažân, tubdui suhânoomáin Laula Renberg. Suu säänih čuákkim lehâstemsahâvuárust loptejii pyereest uáinusân ive 1917 čuákkim uáivil: ”Ep lah kuássin iberdâm toimâđ oovtâst ohtân aalmugin. Onne viggâp vuossâmuu keerdi čoonnâđ - - - sämmilijd kuáimásis”. Čuákkim ohtân čuávumuššân uárnejui Ruotâ Östersundist jo puáttee ive (1918) väldikodálâš sämičuákkim, mon kuávdášlâš äššin luptânii škovlâkoččâmâšah. Taažâst siämmáá västideijee väldikodálâš sämičuákkim uárnejui Tiänu kieldâst ive 1919. 
Elsa Laula lâi jo ovdeláá vaikuttâm aktiivlávt sämmilâš servitooimâ älgimân. Sun lâi ive 1904 Ruotâst vuáđudum vuossâmuu sämiseervi, Wilhelmina-Åsele sämiseervi, saavâjođetteijee. Servi tooimâi aktiivlávt eres lasseen puásuisämmilij já eennâmviljâleijei ruossâlâsvuođâi čuávdimist já vaikuttij sämmilij škovlâtile ornim komitea aasâtmân. Komitea pargo puátusin vuáđuduvvojii Ruotân sierânâs noomaadškoovlah (nomadskola), moi máttááttâsâst iä kuittâg sämiseervij vátámâšah ennuskin valdum vuotân. 
Elsa Laula Renberg vaikuttij aktiivlávt sämiseervi šoddâmân meid Taažâst, kost vuáđuduvvojii vittâ sämiseervi iivijn 1906-08, toh-uv Ruotâ vyevi náálá maadâsämikuávluin. Finnmark kuávlust sämiseervih vuáduduvvojii ennuv 1910–lovvoost. Servitooimâ lasseen viggii Taažâ já Ruotâ sämmiliih 1900–lovo aalgâst vyeijiđ ašijdis meiddei aavisijguin. Ive 1904 Finnmarkist vuáđudum aavis Sagai Muittaleagje (Saavâi muštâleijee) paasij historján vuossâmuu sämmilâš riijkâpeivialmaa Isak Saba (Sápp-Issát) finniimist Taažâ Stuorrâtiigán kyevti čuákkimpajan (1906-1912). 
Suomâ sämmilij servitoimâ aalgij nube maailmsuáđi maŋa, ive 1945, kun Samii Litto–Saamelaisten yhdistys vuáđudui evakkomääđhi ääigi Alavieskast. Tađe ovdil lijjii syemmiliih Lapin ystävät vuáđudâm Lapin Sivistysseura (Säämi Čuovviittâsservi) ive 1932 Helsigist. Servi almostitškuođij ive 1934 sämikielâlâš Sabmelaš–loostâ já vaikuttij oovtâst Samii Littoin vuossâmuu sämiašij komitea aasâtmân Suomâst ive 1949. Samii Litto ááigánfinniimáid puáhtá vala rekinistiđ Säämi kristâlâš nuorâiškoovlâ vuáđudem Anarân ive 1952 (-1993) já Sämimuseo lekkâm jotteid Anarist ive 1962. Sämimuseo tuáimá ain-uv já tot lii ohtâ Suomâ pivnohumosijn museoin, kj. www.siida.fi . 
Samuli Aikio 1992: Olbmot ovdal min. Girjegiisá Oy/ Ucjuuhâ. 
Kustannus-Puntsi 1997: www.puntsi.fi 
Aage Solbakk 1997: Sámi historjá II. 
Davvi Girji OS: www.davvi.no 
Davvi Girji OS: www.davvi.no 
John T. Solbakk & Aage Solbakk 1999: - dasgo eallin gáibida min soahtái já mii boahtit – mii boahtit dállán!/ - selve livet kalder os til kamp og vi kommer – vi kommer straks! 
Čálliidlágádus: www.calliidlagadus.org 
www.siida.fi 
Säämi kulttuurkuávdáá arkkitehtkišto kištopargoh 
Säämi kulttuurkuávdáá arkkitehtkišto 1. muddo nuuvâi 30.6.2008. Meriááigán pottii 
58 kištoiävtuttâssâd. 
Säämi kielâlaavâ 31 §:st uáivildum torjuuh uuccâmnáál 
Riehtiministeriö almoot uuccâmnáál säämi kielâlaavâ (1086/2003) 31 §:st uaivildum torjuid, moi várás lii taan ive kevttimnáálá ohtsis 120.000 000 eurod. Torjuu puáhtá mieđettiđ sämikuávlu kieldáid, servikuddijd já palgâsáid sehe laavâ 18 §:st uáivildum priivaat uásipeelijd mainâšum laavâ heivitmist šaddee sierânâs lasekoloi luávdimân. 
Rijjâhámásijd ucâmušâid kalga toimâttiđ riehtiministeriön majemustáá 20.4.2012 tme 16.15 . Riehtiministeriö postâčujottâs lii PL 25, 00023 Valtioneuvosto, já jotteemčujottâs Eteläesplanadi 10.  
Ucâmušâst kalga čielgiđ taid sierânâs lasekoloid, moi luávdimân išeruttâ occoo. Jis ucâmuš ráhtoo säämi kielâlaavâ 18 § vuáđuld, kalga ucâmušâst čielgiđ meiddei, et occee lii mainâšum lahâsaajeest uáivildum priivaat uásipeeli. Jis occen lii priivaatvuoigâdvuođâlâš siärvus teikkâ vuáđudâs, kalga ucâmušân lahteđ siärvus teikkâ vuáđudâs kyeskee registerváldus sehe majemustáá nanodum ruttâtuálulopâttem, toimâčielgiittâs já tilitärhistemmuštâluš. 
Ucâmušlattiimist nuávdittuvvoo staatâtoorjâlaahâ (688/2001). 
Lasetiäđuid addel haldâttâsneuvos Mirja Kurkinen, puh 09-1606 7621 ( 
Sää´m keäpper 
Keejâ uánihisvideo nuorttâsämmilâš kaperist 
Nuorttâsämmilijn láá nelji sierâlágán kappeermaali, main lii eromâš merhâšume. Jieškote-uv kappeer uážžu kevttiđ tuše tiätu siiviilsiätun kullee olmooš. 
Váldu-ulmuuh: Anastasia Sverloff, Katri Jefremoff, Marjo Semenoff, Pauliina Nykänen, Heimo Semenoff 
Stivrim/kuvvim/čuoppâm: Eeva Nykänen 
Pyevtittâs: Säämi máttááttâskuávdáš 2008 
Kukkodâh: 2,12 
26.11.2012, tme 9.45 rääjist, Säämi kulttuurkuávdáš Sajos, Aanaar 
Povdip puoh sämituáimeid suogârdâllâđ puátteevuođâ tiäddučuágástuvâid já ovdediđ išeruuđâi čuosâttem siärvusáid tehálâš projektáid. Seminaar iiđeedpeeivi kevttip uuccâmlattiimân sehe kulttuurmeriruuđâ teknisâš ravvuid sehe kuullâp jieškote-uv ruttâdemkäldein já eehidpeeivi algâttep vuáđusavváin Sämitige "taaidâ-, tyeji já kulttuurpoolitlâš" ohjelmhammiittâsâst. Ohjelm 
Kielâtipšom, normim já termâpargo sämikielâin 
Säämi Kielâkäldee (Sámi Giellagáldu) čuákkee sämikielâ äššitobdeid já pivdá kielâkevtteid seminaarân Sajosân, Anarân roovvâdmáánu 6. peeivi savâstâllâđ, magareh háástuh láá neelji sämikielâ kielâtipšomist, normimist já termâpargoost. Siämmást lii eromâš máhđulâšvuotâ peessâđ kuullâđ nelji sierâ sämikielâ. 
Kielâseminaar ohtâvuođâst muštâluvvoo Sämitigij kulmâ ive pištee raajij rasta mannee kielâohtsâšpargoproojeekt älgimist. Seminaar leehâst Suomâ Sämitige saavâjođetteijee Tiina Sanila-Aikio. Kielâkäldee –jotkâproojeekt algâttemseminaar lii áávus puohháid. Uásálisteeh mäksih jieijâs mätki-, orroom- já purâdemkoloid. Seminaarist lii tulkkum sämikielâin suomâ- já ruotâkielân. 
Pyeri puáttim! 
Saje: Solju - Sajos, Aanaar 6.10.2015 
Ohjelm: 
9.30 Käähvi 
10.00 Algâsäänih Säämi Parlamentaarlâš Rääđi jođetteijeee/ Suomâ Sämitige saavâjođetteijee Tiina Sanila Aikio 
10.15 Taažâ Sämitige president Aili Keskitalo 
10.30 Eino Koponen: Kielâtipšom vuáđujurdui heiviittem nuorttâlâškielân     
11.10 Johanna Ijäs: Tavesämikielâ kuálussäänih já toi čäällim     
11.50 Säämi máttááttâskuávdáá sämimuusikuáppei muusikohjelm auditoriost 
12.30 Purâdem 
13.30 Petter Morottaja: Maht anarâškielâ kalga tipšođ?      
14.10 Svenn-Egil K. Duolljá: Kielâopâlâš njuolgâdusah julevsämikielâ kielânormim vuáđđun     
14.50 Marko Marjomaa: Kielâkäldee -proojeekt     
15.00 Lopâttâs 
Säämi kielâkäldee lii sämiaalmug ohtâsâš já siämmást alemus áámmátlâš äššitobdee já meridemorgaan sämikielâid kyeskee koččâmušâin. Säämi Kielâkäldee fáálá iše já rävvee kielâkevtteid sämikielâi kevttim kyeskee aašijn. Säämi Kielâkäldee pargoid kulá, terminologiapargo já normim lasseen, meid kielâtipšom. Lasseen Kielâkäldee juáhá tiäđuid sämikielâin já sämikielâ áámmátlâš aašijn. 
Kielâkäldee –jotkâproojeekt ruttâdeh Interreg V Davvi Sápmi –kuávlu, Lapin liitto, Romssa kundá sehe Taažâ, Ruotâ já Suomâ Sämitigeh. Proojeekt joođeet Suomâ Sämitigge. 
Almottâs Sajos čuákkim- já virdedemtekniikast já Sämitige čuákkimii simultaantulkkiimist já virdedeemist 
Sajos čuákkimtekniik máhđulist normaalvijdoduvvâst tulkkum kuuđâ sierâ kielân já tom puáhtá vijđediđ älkkest love kielân. Sajosist láá ohtsis oovce tulkkumčievâ – nelji parlamentsali Soljust já vittâ auditorio Dollast. 
Sajos parlamentsali Soljust lii kiävtust kyevtiláđán tulkkum- já čuákkimpiergâseh. Čuákkim uásiváldeeh kevttih peevdi oolâ pieijjum läigittes čuákkimpiergâsijd, moin láá mikrofon ja škaajân lasseen jienâstem- já tulkkumjiešvuođâh. Kuldâleijein láá kiävtust uccâ tulkkumvuástáväldimpiergâseh, moh tuáimih läigittes infraruopsistekniikkain. Siämmáš tekniik lii aanoost meiddei auditoria Dollast já maaŋgâtoiimâsalist Dollagáddist. 
Soojijn kiävttojeh čuákkimpiergâsij lasseen táárbu mield meddei läigittes mikrofonih já eres-uv jienâkäldeeh, nuuvtgo tiätumašinij Skype-ohtâvuotâ já videoráđádâllâmpiergâseh. Tái jienâ lii máhđulâš vuolgâttiđ meddei tulkkáid ađai ubâ siskáldâs tulkkum luhostuvá. Jis mikrofonih iä kevttuu soojijn, tuulkah iä kuulâ maiden, ijge tulkkum luhostuu. 
Parlamentsali Soljust láá 60 sajed vuáđuhäämist, moin 23 sajed láá jurbâ parlamentpeevdist. Jis parlamentsalist tuállejuvvoo čuákkim puáđáččij čuávvuđ paijjeel 40 persovnid, ijge salist ličij tuárvi čokkámsajeh, puáhtá čuákkim čuávvuđ táárbu mield meddei auditoriost. 
Sajos táálášäigásâš tekniik tohá máhđulâžžân täsivâš virdedem kost peri táálu pirrâsist. Puoh vuolgâttâsâin lii viggân kevttiđ maaŋgâid kameraid, ete čuákkimij já tábáhtumij čuávvum ličij vuovâsub. 
Čuákkimeh já tábátumeh virdeduvvojeh nabdosávt salist kevttum kieláin, mut meddei kyevti jienâkäldee virdedem lii teknilávt máhđulâš. Maaŋgâ jienâkäldee virdedeemist láá kuittâg jieijjâs háástuh, ijge västiteijee falâldâh lah kiävtust kosten maailmist. Keevvâtlávt nube jienâkäldee (om. tuulkâ simultaantulkkum) puáhtá kuldâliđ viermilaađđâm nube mediačuájáánist já kove algâalgâlâš jienáin keččâđ  nube mediačuájáánist. 
Ovdâmerkkân konsert tâi simultaantulkkum čuákkim virdedemân kalga konsert artistijn já čuákkim tuulkâin leđe lope vuolgâttâsân. Virdedum vuolgâttâsij olgosadelem maŋakeččâmnáál lii máhđulâs, mutâ tast kalga sooppâđ tábáhtus uárnejeijein sierâ. 
Sämitige čuákkimij simultaantulkkum já virdedem  
Sämitige jesâneh pyehtih kevttiđ čuákkimijn anarâš-, nuorttâsämi- já tavesämikielâ sehe suomâkielâ. Čuákkim jienâvuáruh simultaantulkkojeh täi kielâi kooskâst nuuvt, ete táválávt ohtâ tulkkâ haaldâš oovtâ kielâpaarâ (om. suomâ-tavesämikielâ) já nubbe nube kielâpaarâ (om. suomâ-anarâškielâ). Jis sárnumvuáru ettuu čuákkimsalist  ovdâmerkkân anarâskielân, kuldâl tavesämikielâ tulkkâ anarâškielâ tuulhâ suomâkielälij tulkkum já jurgâl tom tavesämikielân. 
Čuákkim äššilisto lii Sämitige jesânij já tuulhâi kiävtust anarâš-, nuorttâsämi- já tavesämikielân sehe suomâkielân. Äššilisto juáhhoo čuákkimist jyehi uásiväldei jyehi kielân. Suomâkielâlâš äššilisto lii meddein lyeđimnáál Sämitige päikkisijđoin. Viggân lii lasettiđ sämikielâlijd äššilistoid tađe mield äššilistoi jurgâlâsah valmoštuvvojeh. 
Sämitige nuorâirääđi raahtij aalgâ Sämitige čuákkimij virdedeemist, mon suujâst Sämitigge meridij čuákkimist roovvâdmáánust 2014, ete puátteevuođâst Sämitige čuákkimijd lii máhđulâš čuávvuđ njuolgis vuolgâttâsâin interneetist. Virdedem ulmen lii eres ašij lasseen älkkeedittiđ čuákkimij čuávvum, finniđ kiddâ Aanaar sijdâ já sämmilij päikkikuávlu ulguupeln ässee sämmilijd sehe lasettiđ tiäđu Sämitige tooimâst. Virdedum Sämitige čuákkimeh láá lamaš kulmâ. Keččeemereh láá lamaš 170-260 persovnid/vuolgâttâs. Vuolgâttâsah almolijn Sämitige čuákkimijn uáinojeh interneetist čujottâsâst sogku.fi/live. 
Sämitige linjám mield puoh Suomâst sarnum sämikielâh sehe suomâkielâ kalgeh valduđ huámmášumen täsipelilávt ko čuákkimeh já eres tábátumeh ornejuvvojeh. Tondiet ko Sajos čuákkimtekniik máhđulist tuše oovtâ jienâkäldee (salijienâ) vuolgâttem virdedemân, puáttein Sämitige čuákkimij vuolgâttâsâin uáinoo čuákkimsali já tobbeen sarnum kielâh tulkkuuhánnáá. Sämitigge viggá finniđ anarâš-, nuorttâsämi-, já tavesämikielâ sehe suomâkielâ virdedemân tállân ko tekniik já ekonomâlâš tile tom máhđulist. Sämitigge šalligâš tást máhđulávt šoddâm nievrismielâ. Sämitigge tuáivut juáhháá tiervâpuátten čuávvuđ Sämitige čuákkimijd Sajosân. 
Lasetiäđuh: 
Sämitige saavâjođetteijee Tiina Sanila-Aikio, tiina.sanila-aikio(at)samediggi.fi 
puh. 010 8393 192 tai 050 3001 780 
Markkânistemhovdâ Johanna Alatorvinen, johanna.alatorvinen(at)samediggi.fi, 
puh. 010 8393 109 tai 050 3641 378 
"Hirmâdâsráp" anarâškielân 
Sämiráp eeči Amoc ráppáá uhkevuálásâš anarâškieláin, mon sárnooh láá onnáá peeivi áárvu mield 350-450. Kielâ lii iäláskâm majemui kyevtlov ive äigin eromâšávt kielâpiervâltooimâ tiet. Mikkâl eeči Matti Morottaja lii lamaš piejâmin kielâpiervâl joton. Amoc lii kočodum anarâškielâ sänituálvoojin, mutâ sun jieš iätá, et sun tuše ohtâ olmooš iärrásij kielâ oovdân pargei juávhust. Amoc aalgij ráppáđ anarâškielân vistig keččâlemmieláin, mutâ tot lâi sunjin meiddei luándulâs, tondiet ko tot lii suu eenikielâ. Amoc tobdá muusik rähtim já čäällim terapiatoimân. Anarâškielâ kevttim já ovdevem tast siämmást lii fijnâ lase. 
Amoc lávástâlmin Taiga Festivaalist 2015 Tankaväärist. 
Ko suomâráp aalgij leđe piivnoh 90-lovo loopâst, Mikkâl še movtáskij tast, ko tot lâi oovtâ mielâst älkkees muusikhäämi. Sun mielâstui eromâšávt sanijguim konstušmân já teknisâš rääpin, puoh riimij máhđulâsvuođâid. Amoc jieš lii kuvvim suu muusik ”hirmâdâsräppin” ja tot huámášuvá motomij pitái mainâsijn. Lusis rääpi lasseen Amoc lii ráhtâm meiddei tobdoid kiässeid pittáid. 
Amoc kiävttá suu teevstâin ennuv viärdádâsâid ijge räähti ärbivuáválâš čurmâmlinjâšrääpi. Sämmilâš mytologia addel sunjin motomin inspiraatio teemaid. Mudoi sämmilâšvuotâ uáinoo Amoc musiikist tevstâi sämikielâlâšvuottân. Suu biitij stijlâ lii maailmvijđásâš, Mikkâl ij lah irâttâm pyehtiđ sämmilâšvuođâ toid ovdâmerkkân instrumentmaailm peht. Nube tááhust ij lah tehálâš sierriistâllâđ, et moh ääših láá sämmiliih já moh iä. Amoc jiejâs mielâst sämmilâš muusik miäruštâllâmin pijsáá to, et muusikrähtee lii sämmilâš. 
Mikkâl muusikpeeli ovdán táál pyereest. Amoc lii álgâm lávástâllâđ táál meiddei bändijn, mii puáhtá mielâkiddiivâš lase live-fiäránân. Bändijn Amoc lávdástâl el. Riddu Riđđu -algâaalmugfestivaalijn 2015 Tave-Taažâst. Tobbeen tuálloo meiddei Inger-Mari Aikio-Arianaick stivrim ”Amoc ¬– Vuosmuš” -dokumentfiilmâ vuosâeehid. Lasseen keessiv 2015 almostuvá Amoc nubbe album, mon pargonommân lii Faabelit. Uđđâ skiärrust lii Mikkâl mield eenâb čapis huumor já suottâs ko vuosmuš oleskukkosâš Amok-kaččâm -skiärrust. Uđđâ skiärru lii maaaŋgâhámásâš já tast lii ohtââ meetaalpittá-uv. 
Tevstâlávt uđđâ skiärru lii mainâsteijee. Tast láá uáinuh puátteevuođâst sehe muáddi persovnlâš pitá. Lyriikkain láá metaforah ohtsâskodálijn čuolmâin gloobaallâš tääsist. Mudoi Amoc ij lah kiäsuttum säärnidmist ijge sun haalijd väldiđ uáivil politiikan. -Must ij lah tyehijuurdân vaiguttiđ ulmui jurduid, iätá Mikkâl. -Tehálumâš ulme lii rähtiđ makkuuttâstaiđuu olssân já skipárijd, já jis eres ulmuuh-uv halideh kuldâliđ, te to lii tuše šiev äšši. 
http://www.tuuparecords.fi/amoc 
https://www.youtube.com/watch?v=bCDqAq3S8ws (Amoc: Suomârâp Uarjih) 
(Amoc: Šaali) 
https://www.youtube.com/watch?v=-56xy7NhAm4 (Amoc: Kolle aksu) 
Tekstâ já koveh: Milla Elmiina Pulska 
Majemustáá peividum/ 
Sämitigge ocá tääl Sajosân toimâsajehuolâtteijee 
meriáigásii já olespiäiválii virgekoskâvuotân 28.12.2011 rääjist. Sajos toimâsajehuolâtteijee huolât vahtâmiäštárpalvâlussáid, infosaje tipšomân, čuákkimij já tábáhtusâi orniistâlmáid kullee pargoin sehe táárbu mield čurgiimist. 
Sämitige kulttuurtorjuid 2010 
Sämitige kulttuurlävdikodde juovij čuákkimistis 8.1.2010 taan ive (2010) kulttuurtorjuid. Kulttuurlävdikodde meridij čuákkimistis, et šiäštá ovdeláámainâšum meriruuđâst maŋeláá jyehimnáál 74 500,00 eurod. Taam čuákkimist jyevihánnáá paccii el. ovtâskâš taaidârij já pargojuávhui uuccâm pargoišeruuđah já proojeekttorjuuh sehe motomeh seervij uuccâm proojeekttorjuuh. Jyevihánnáá pááccám torjuuh juáhhojeh njuhčâmáánu ääigi já talle toohum miärádâsâst tieđettuvvoo čuákkim maŋa. 
Eidusâš kulttuurtoorjân juohhui ohtsis 122 500,00 eurod, mast 31 000,00 kulttuurtábáhtussáid já 64 500,00 eurod sämiseervij toimâtoorjân. Sämikielâlâš almostittemtoimâ torjui 15 000,00 euroin. 
Sämitige kulttuurlävdikodde vaaldij ucâmušâid vuástá 86 pittád ohtsis 701 073,00 euro oovdâst. 
Lasetiäđuid finnee Rauna Rahkos 
Sämitige ceelhij olmoošvuoigâdvuođâpoolitlâš čielgiittâsâst 
Olmoošvuoigâdvuođâpoolitlâš čielgiittâs adeluvvoo ohtii vaaljâpaajeest ovdâskoodán, mast kieđâvuššoo olmoošvuoigâdvuođâi tááláš tile Suomâst já mast miäruštâlluvvojeh tiäddučuágástuvah staatâ aalmuglâš já aalmugijkoskâsâš olmoošvuoigâdvuođâpolitiikân. Staatârääđi addel čielgiittâs Ovdâskoodán čohčâčuákkimistempaajeest 2009. 
Sämitigge iävtut ciälkkámušâstis maaŋgâid tärkkilistmijd olmoošvuoigâdvuođâpoolitlâš čielgiittâsân. Sämitigge iävtut sämitiggelaavâ § 9 miäldásâš ráđádâlmijd olmoošvuoigâdvuođâpoolitlâš čielgiittâsâst. Ciälkkámušâstis sämitigge kiddij huámášume eromâšávt sämikielâlâš sosiaal- já tiervâsvuođâpalvâlussáid, säämi kielâlaavâ olášuumán, sämimáttááttâs finniimân, sämmilij eennâmvuoigâdvuotâkoččâmâššáid sehe Suomâ aalmugijkoskâsâš olmoošvuoigâdvuođâpolitiik ulmijd. 
Olmoošvuoigâdvuođâpoolitlâš čielgiittâsâst ulmen lii, et Suomâ ratifisistáččij ILO 169-sopâmuš algâ- já hiäimuaalmugij vuoigâdvuođâin. Sämitigge iävtut, et olmoošvuoigâdvuođâpoolitlâš čielgiittâsâst váldoo čielgâ peeli toos, maht ILO 169-sopâmuš ratifisistmist kalga ovdániđ já maggaar äigitavluin, ko jo ovdebáá olmoošvuoigâdvuođâpoolitlâš čielgiittâsâst ivveest 2004 asâttui ulmen ratifisisteđ ILO 169-sopâmuš já ulme paasij olášuuhánnáá. Sämitige uáinu mield sämmilij jiešmeridemvuoigâdvuotâ ij olášuu vuáđulaavâ vaattâm vuovvijn. Sämitigge meiddei váátá, et čielgiittâsâst váldoo ulmen sämmilij jiešmeridemvuoigâdvuođâ ovdedem. Sämitigge iävtut, et Suomâ ratifisistá UNESCO sopâmuš matriaalâttâs kulttuuräärbi suoijâlmist jotelávt já kieđâvuš ääši olmoošvuoigâdvuođâpoolitlâš čielgiittâsâst. 
Sämitigge váldá vuotân, et aavisasâttâs (398/2008) ij adde máhđulâšvuođâ sämikielâlâš aavisij torjui, ko toorjâiävtuh láá liijgás čovgâseh. Sämitigge lii tutâmettum säämi kielâlaavâ olášuumán Suomâst. Puohâi sämikielâi tile lii huolâstuttee já sämiaalmug iälá kielâmolsom ponjosist. Suomân tarbâšuvvoo jotelávt sämikielâi iäláskittemohjelm, mii ličij tááláást olesváldálub já kuhesáigásub toimâ sämikielâi siäilum já ovdánem visásmitmân. Sämmilij kielâlâš olmoošvuoigâdvuođah iä olášuu tuárvi pyereest. 
Sämitigge lii huolâst sämikuávlu ulguubeln ässee sämipárnái olmoošvuoigâdvuođâi olášuumeest. Vuáđumáttááttâs já luvâttâhškovlim kyeskee toimâlâš já ruttâdemlahâasâttâs torvejeh sämimáttááttâs ornim tuše sämikuávlust. Suullân 70 % sämipárnáin äässih sämikuávlu ulguubeln. Sämitigge lii iävtuttâm, et sämimáttááttâs torvejeijee ruttâdemnjuolgâdus (Máttááttâs- já kulttuurtooimâ ruttâdmist adelum laahâ L 635/1998, nubástus 1186/1998, 43 §, 2 mom) vijđeduuččij kuoskâđ ubâ eennâm. Máttááttâsministeriö kolgâččij asâttiđ jotelávt pargojuávhu, mon pargon ličij valmâštâllâđ sämimáttááttâs ovdedemvuávám, tärhistiđ já tivvoođ sämimáttááttâs kyeskee toimâlâš já nahcânjuolgâdusâid já valmâštâllâđ sämitige sajattuv sämimáttááttâs jiešhaldâšemorgaanân kyeskee monâttâllâmvuovijd já njuolgâdusâid. 
Sämitigge iävtut, et sämikielâlâš sosiaal- já tiervâsvuođâpalvâlusâi turviimân uáivildum meriruttâ torvejuvvoo lahâasâttâssáin já toorjâtääsi loptejuvvoo merhâšitteht tááláást. Sämitige uáinu mield tááláš meriruttâ ij keelijd turviđ sämikielâlâš sosiaal- já tiervâsvuođâpalvâlusâid iäge sämmilij olmoošvuoigâdvuođah olášuu resurssij uccáávuođâ keežild sosiaal- já tiervâsvuođâpalvâlusâin vuáđulaavâ já säämi kielâlaavâ vaattâm vuovvijn. 
Aalmugijkoskâsâš olmoošvuoigâdvuođâpolitiikâst Sämitigge halijdičij, et Suomâ tiäduttičij olmoošvuoigâdvuođâpolitiikâstis eromâšávt algâaalmugij jiešmeridemvuoigâdvuođâ já –sajattuv ovdánem. Suomâ kolgâččij tuárjuđ sämmilij vaikuttemmáhđulâšvuođâid meid Euroop Unionist.Sämitige uáinu mield aalmugijkoskâsâš olmoošvuoigâdvuođâpolitiikâst já ovdedemohtsâšpargoost kolgâččij vuáijuđ meiddei arktâsâš algâaalmugáid, ko Suomâ lii čonnâsâm Arktâsâš Rääđi paargon. Suomâ aalmugijkoskâsâš olmoošvuoigâdvuođâpolitiik tiäddučuágástuvâin kalga algâaalmugij uasild vuáijuđ jiešmeridemvuoigâdvuođâ lasettem lasseen meiddei vuovij kavnâmân šoŋŋâdâhnubástusân vuáháduumán já viggâđ siäiluttiđ algâaalmugkielâid já -kulttuurijd. Sämitige uáinu mield Suomâ olmoošvuoigâdvuođâpoolitlâš tiäddučuágástuvah kalgeh leđe čoođâmanneeh puohâin Suomâ tooimâin, iäge ovdâmerkkân energiapoolitlâš koččâmâšah uážu moonnâđ Suomâ olmoošvuoigâdvuođâi tiäddučuágástuvâi paijeel. 
Sämitige ciälkkámuš kávnoo ubbân sämitige päikkisiijđoin ciälkkámušah 2009-uásist. 
Lasetiäđuh: 
saavâjođetteijee Klemetti Näkkäläjärvi 
Biologia já eennâmtiätu 
Sanna Jortikka, Pirkko Lehtiö, Matti Leinonen, Teuvo Nyberg, Simo Veistola 
(Koulun biologia, Sisävedet, Otava 2010) 
lii vuáđuškoovlâ 7. luokan uáivildum biologia oppâkirje, mii kieđâvuš Suomâ sisčaasij iälánijd já eellimpirrâsijd. Mieldi lii meid Nuorttâmeerâ-uási, mast puáhtá uápásmuđ Nuorttâmeerâ sierânâsjiešvuođáid já šlaajáid. Jyehi lovo loopâst lii čuákánkiäsu já pargopitáh. 
sämikielân: Ilmari Mattus 
sárguseh: Jorma Happonen 
sijđoh 156 
Sämitigge 2014  
Oppâmvihko vievâst puáhtá jieŋâlmittiđ oppum tiäđuid. Vuáđupargopitái lasseen láá parâ- já juávkkupargopitáh, maid puáhtá porgâđ jo-uv luándumääđhist tâi luokast. Lasseen oppâmvihkoost láá árvuštâllâmpargopitáh, moi porgâm váátá táváliist eenâb fiätu. Internetpargopitái čuávdim hárjánit tiäđu uuccâm viärmáduvâst. 
ŠB Sisčääsih    
sämikielân: Ilmari Mattus 
sárguseh: Jorma Happonen já Sirkku Pitkänen 
sijđoh 112 
Sämitigge 2014  
Sanne Jortikka, Outi Maijala, Teuvo Nyberg já Matti Palosaari, 
sárguseh Jorma Happonen,    sämikielân Ilmari Mattus 
Škoovlâ biologia já eennâmtiätu –kirjeráiđu tuálvu lohhee fiäránistiđ  			maailm ulmui, ellei já šadoi luusâ. Siämmást suogârdâlloo, et maht  			olmooš lii vuáhádum eelliđ jieškote-uv kuávluin eennâmpáálust já maht  			ulmuu tooimah láá vaikuttâm eennâmpáálu luándun. Škoovlâ biologia já  			eennâmtiätu 5 –kirjeest fiäránistem álgá oppáin niijto iälánijn.  			Euroop-uási maŋa uápásmup maailm já eromâšávt Afrik šaddodâhân já  			elleid. 
jurgâlâm: Ilmari Mattus 
kuvvim: Jorma Happonen 
sijđoh: 203 
Sämitigge 2011  
heiviittuvvojeh já jieŋâlmittojeh oppum ääših. Vuáđupargopitái lasseen pargokirjeest láá tagareh pargopitáh, moi porgâm váátá suogârdâllâm, juurdâpuátusij toohâm já oppum aašij heiviittem. Täärhist tiäđuidâd já táiđuidâd –uásist puáhtá árvuštâllâđ jieijâs mättim já tain puáhtá kiärduđ uási siskáldâs. 
jurgâlâm: Ilmari Mattus 
kuvvim: Jorma Happonen 
sijđoh: 160 
Sämitigge 2011  
Satu Arjanne, Matti Leinonen, Teuvo Nyberg, Matti Palosaari já Päivi Vehmas; jurgâlâm: Ilmari Mattus, kuvvim: Jorma Happonen 
Taan oppâkirjeest lii biologia, eennâmtiätu já tiervâsvuođâtiätu. Biologia oosijn oopah meeci iäláánšlaajâid já uážuh tiäđu tast, maht meeci raavâdkuáluseh šaddeh. Eennâmtiäđust uápásmuuh eennâmpáálu luándun já ulmuu elimân jieškote-uv kuávluin eennâm-páálust. Uážuh tiettiđ, maht ulmuuh Aasiast já Australiast eellih já uápásmuuh tai eennâmoosij ellee- já šaddošlaajáid. 
sijđoh: 171 
Sämitigge 2011  
(Algâkirje:  Koulun biologia ja maantieto 6, Työkirja,  Otava 2009)  heiviittuvvojeh já jieŋŋâlmittojeh oppum ääših. Vuáđupargopitái lasseen pargokirjeest láá pargopitáh, moi toohâm váátá jiešráđálii kuorâttâllâm, juurdâpuátusij toohâm já oppum aašij heiviittem. Täärhist tiäđuidâd já táiđuidâd –uásist ferttee árvuštâllâđ jieijâs mättim já kiärduđ oppâpaje siskáldâs. 
sijđoh: 123 
Sämitigge 2011  
Säämi aalmugpeeivi juhle puáhtá čuávvuđ live stream–vuolgâttâssân 
Sämitigge uárnee Säämi aalmugpeeivi juhle Aanaar Säämi kulttuurkuávdáš Sajosist vástuppeeivi 6.2.2015 tme 17.00 - 19.00. 
Parnijd láá Saijoos šiljoost puásuivyejim, tulâstâllâm já purâdem tme 15.30 - 17.00. Sämitigge fáálá käähvi já smavvâ purâdem tme 16.00 - 17.00 Saijoos aulast. Tilálâšvuođâ puáhtá čuávvuđ meid live stream-vuolgâttâssân internetčujottâsâst: www.sogku.fi/live. 
Lasetiäđuh: 
Paarnij ohjelm: 
Sämitige nuorâirääđi juátká kyehti meriáigásii ofelâš uuccâmääigi 
Sämitige nuorâirääđi juátká kyehti meriáigásii ofelâš uuccâmääigi 14.11.2014 räi. Pargo álgá 1.12.2014 já pištá 28.2.2015 räi. Ofelašâi pargon lii vuáváđ já valmâštiđ sämmilijn muštâleijee Ofelaš-materiaalijd škoovlâin eellim várás sehe kolliđ Laapi kuávlu škovláid já muštâliđ sämmilijn valmâštum materiaalij mield. 
Pargo miänástuvvee hoittám išedeh sämikielâ táiđu, sämikulttuur tubdâm já -škovlim, šiev vuáruvaikuttâs- já oovdânpyehtimtááiđuh, šiev atk-tááiđuh sehe nahčâ porgâđ jiešalgâlávt já oovtâst nubbijn ofelâššáin. Pälkki miärášuvá sämitige pálkkááttemvuáháduv vátávâšvuođâtääsi VII/V mield, vuáđupälkki 1398,87 eurod/mp. Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. 
Toimâpäikki lii säämi kulttuurkuávdáš Sajosist, Anarist. Ucâmušâid oppâ- já pargotuođâštusâiguin kalga toimâttiđ sämitige čäällimkoodán 14.11.2014 tme 16.00 räi čujottâssáin Sajos, 99870 Aanaar. Lasetiäđuid pargoost addel nuorâičällee Kaisa Tapiola-Länsman, puh. 010 839 3134. Sämitiigán puáhtá uápásmuđ nettičujottâsâst www.samediggi.fi já nuorâirááđán www.samediggi.fi/nuorat. 
Sämitigge almoot uuccâmnáál 
ton ohtâvuođâst tuáimee Tave-Suomâ sosiaalsyergi mättimkuávdáá sämiohtâduv Vuávájeijee virge. Vuávájeijee toimâsaje lii sämitige čäällimkoddeest säämi kulttuurkuávdáš Sajosist.  Sämiohtâdâh västid sämmilij pyereestvaijeempalvâlusâi oovdedmist, mii lii Tave-Suomâ sosiaalsyergi mättim¬kuávdáá väldikodálâš sierânâspargo. Vuávájeijee pargoh láá miäruštâllum sämitige pargo-oornigist. 
Tohálâšvuođâvátámâššân lii virge vaattâm škovlim já lasevátámâššân sämikielâ táiđu (asâttâs 1727/95). Pargo miänástuvvee tipšom iššeed hiäivulâš ollâškovlâtuđhos já kelijdeijee sosiaalhuolâttâs tubdâmuš. Pälkki miärášuvá sämitige pälkkivuáháduv vátávâšvuođâtääsi IV/II mield (vuáđupälkki 2 570,81 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. 
Jis tooimân ij mieđettuu tuárvi staatâtoorjâ, pargo puáhtá olášuttiđ uásiáigásâžžân. Virge tevdimist lii kuuđâ mánuppaje keččâlemäigi. Ucâmušâid lahtosijdiskuin kalga toimâttiđ sämitige čäällimkoodán 15.10.2015 tme 16.00 räi čujottâssáin Sajos, 99870 Aanaar. Lasetiäđuid pargoost uážžu má. haldâttâhhovdâ Pia Ruotsast puh. 010 839 3106. 
Anarist 14.9.2015   Sämitigge 
Anarâškielâ kielâjurgâleijee virge 
Sämitigge almoot uuccâmnáál sämikielâ toimâttuv fastâ 
anarâškielâ kielâjurgâleijee virge 
, mon toimâsaje lii sämitige säällimkoddeest säämi kulttuurkuávdáš Sajosist Aanaar markkânist. 
Oahppoofelaš-haavâ koijâdâllâmluámáttâh 
Sämitige nuorâirääđi olášut Oahppoofelaš-haavâ ohtâvuođâst čielgiittâs Suomâ sämikuávlu puátteevuođâ pargolâšvuođâuáinuin. Čielgiittâs tahhoo šleđgâlâš koijâdâllâmluámátuv vástádâsâi já sahhiittâlmij vuáđuld já toi vuáđuld ráhtoo nuoráid uáivildum Oahppoofelaš-vihko. 
Vihko fáálá nuoráid tiäđu tast, maht nuorâ puáhtá vyelgiđ škovliittuđ suárgán, moos lii oskottettee finniđ pargo tääl já puátteevuođâst sämikuávlust. Čielgiittâsâst totkoo meiddei main suorgijn lii tárbu sämikielâlâš pargeid sehe magarijd pargoid puáhtá porgâđ ollásávt káidusin. 
Koijâdâllâmluámátuv vástádâsah kieđâvuššojeh luáttámušlávt. Koijâdâllâmluámáttâh toppâs vástuppeeivi 26.2.2016, ađai västid koijâdâllâmân ovdil tom. Takkâ tuu ääigist já iššeest čielgiittâs olášuttem várás. 
Liŋkkâ anarâškielâlâš koijâdâlmân: 
Lasetiätu: 
Proojeektpargee 
Ärbi 
Keejâ uánihisvideo tast maid čuuvčást puáhtá rähtiđ 
Hila ja Jena ákku ráhtá pivdum čuuvčást jyehilágán. 
Tuájáreh: Birit-Kirsti Länsman, Hilla já Jenna Portti 
Stivrim/kuvvim/čuoppâm: Kirsti Länsman 
Pyevtittâs: Säämi máttááttâskuávdáš 2007 
Kukkodâh: 1,52 
Nuorttâsämikielâ 
Petra Kuuva , Bigga-Helena Magga , Tiina Sanila-Aikio, Petter Morottaja   
koveh Sunna Kitti   
Ouddškooul tuõjjstõõllâmǩeʹrjj   
12,00 €   
Sämitigge 2015 
Toʹben tääiʹben - Ouddškooul tuõjjstõõllâmǩeʹrjj lii uáivildum sämikielâlâš ovdâškoovlân. Kirjeest usteveh Eeʹled, Uábbee já Sámmol joteh jieijâs päikkikuávluin já muštâleh nubijdis aašijn, moh kuleh sii elimân. Ee´led lii nuorttâlâš nieidâ, Uábbee lii anarâš nieidâ já Sámmol lii tavesämmilâš kandâ.  
Kirje kuávdáást láá sämmilij käävci iveäigid, moi tooimâid já tábáhtumijd teevstah kovvejeh. Váldujuurdâ kirje rähtimist lii lamaš tot, et mij, Suomâ kulmâ sämihiäimu, eellip oovtâst já halijdep jyehiđ riges kulttuuräärbi já jieččân almugij muštâlusâid, tiäđuid já kielâid sehe meid kulttuurlâš jiešvuovijd, moh mist láá sierâlágáneh. 
_______________________________________________________________________   
1.  teddilâs 
hadde: 15,00 € 
Sämitigge   2015    
Vuõssmõs dohat sääʹnned säämas - kirje lii jurgâlum eŋgâlâskielâlâš kirjeest . 
Nuorttâlâškielâlii kirje jurgâlus láá ráhtám Säämi máttááttâskuávdáá nuorttâlâškielâ já –kulttuur uáppeeh uáppeepargon (2013-2014), jođetteijen sii máttáátteijee Tiina Sanila-Aikio . Kielâhäämi lii tärhistâm Merja Fofonoff .  
Kirje puáhtá kevttiđ nuuvt eenikielâlij párnái máttááttâsâst ko nuorttâlâškielâ viereskielâ uáppei máttááttâsâst-uv. Stephen Cartwright kuuvij vievâst párnáid puáhtá máttááttiđ uđđâ saanijd. Máttáátteijee puáhtá savâstâllâđ uáppeiguin kirje hitruus kuuvij vuáđuld teikâ párnááh pyehtih jiejah čäälliđ mainâs lehâstuv kooveest.  
_______________________________________________________________________   
 Sääʹmǩiõl ǩiõllvuäʹppes škoouʹli vääras   
siijđoh: 404 
hadde: 27,00 € 
Sämitigge 2009   
Nuorttâsämikielâ škovlâkielâoopâ    
uáivilin lii  toimâđ iššeen čaallum nuorttâsämikielâ vuáhá  dutmist já adeliđ škoovlâi kiävtun riäidu,  mon vievâst nuorttâsämikielâ kirjekielâ  laavâvuálásâšvuođah já njuolgâdusah  čielgejuvvojeh uánihávt, já toh uáppojeh iänááš ovdâmeerhâi vievâst. 
Ulmen lii meiddei uápásmittiđ nuorttâsämikielâlâš rävisaalmug jieijâs eenikielâ čaallum háámán sehe adeliđ išeriäidu toid nuorttâlâššáid, kiäh láá vájál  dâttám eenikielâs já halijdeh algâttiđ tom oppâm. 
Nuuvtpa kielâoopâ kevttimkiellân lii väljejum suomâkielâ. Vuovâs soojijn ton paaldâst lii nuorttâsämikielâ, vâi nuorttâsämikielâlâš-uv kielâoppâterminologia 
šodâččij uápisin. 
_______________________________________________________________________   
Mattu saa´nid    
jurgâlâm: Katri Fofonoff 
koveh: Sirpa Mänty 
siijdoh: 62 
hadde: 20,00 € 
Sämitigge 2003    
____________________________  
Sämitigge ocá meriáigásii projektčällee 
Sämitigge ocá meriáigásii 
projektčällee 
Sáfá2- projektin (Säämi Kielâkäldee). Pargo álgá 16.12.2013 já pištá 30.6.2014 räi. Projektčällee pargoid kuleh projekt piäiválâš toimâttâhpargoh, čuákkimij ornim sehe projekt ruttâtuálupargoh. 
Sajos tánssámráánuh – falâldâhkišto lehâstum 
Sajos váldusali läävdi sehe studio tánssámráánui já toi fievridemvavnui haahâm kyeskee falâldâhpivdem lehâstui Hilma-almottâspalvâlmist 18.8.2011. Falâldâhkišto nohá 12.9.2011 tme 16.00. 
Luuvâ Falâldâhpivdem 
Säminuorâi taaiđâtábáhtusâst 2015 muusik já teatterpargopáájáh 
Ive 2015 Säminuorâi taaiđâtábáhtus uárnejuvvoo Ucjuuvâst njuhčâmáánu 25.- 26. peeivi. Válduteeman lii muusik väldikodálii SOUNDS –teema miäldásávt. Sämmilâš teeman uárnejeh teatterpargopáájáid, moiguin sundedeh jo ive 2016 tábáhtusân. 
Teatter lii vijđes taiđuu syergi, moos kulá maaŋgâlágán teatter tego muusik-, tanssâ- já sárnumteatter. Toos kuleh meid jienâkevttim, pihtâseh já lyevesuunnâttâllâm. Teatterist tarbâšeh maaŋgâlágánijd tááiđuid! 
Sämitige škovlim- já oppâmateriaallävdikodde meridij taaiđâtábáhtus peivimeereest já sämmilâš teemast čuákkimistis 17.6. Lasetiäđuid taaiđâtábáhtusâst almotteh čohčuv. Škovlim- já oppâmateriaaltoimâttâh tuáivut puohháid šiev kesiluámu! 
Škovlim já oppâmateriaallävdikodde 
Škovlim já oppâmateriaallävdikodde lii sämitige škovlimpoolitlâš iävtuttâsâi, algui, ciälkkámušâi já peleväldimij valmâštellee já sämikielâlâš oppâmateriaal vuáváámist, vaalmâštmist já jyehimist västideijee orgaan. 
Lävdikode pargon lii ovdediđ sämiuáppei vuoigâdvuođâid jieijâs kielâ já jieijâskielâlâš máttááttâsân sehe sämimáttááttâs sajaduv Suomâ škovlâvuáháduvâst. Tot parga sämimáttááttâsân lohtâseijee kuávlulâš, aalmuglâš já tave-eennâmlâš ohtsâšpargo. Lävdikodde meerrid staatâ budjetist (váldu¬luokka 29, máttááttâsministeriö) sämikielâlâš oppâmateriaal já sämimáttááttâs oovdedmân čujottum staatâtorjuu kevttimist. Tot valmâštâl sämitige čuákkimân oppâmateriaalpyevtittâs ihásâš já kuhheeb aigipaje vuáváámijd já addel ihásávt sämitige čuákkimân já máttááttâshaldâttâsân čielgiittâs oppâmateriaaltilálâšvuođâst já staatâtorjuu kevttimist. 
Lävdikodde västid lasseen Säminuorâi taaidâtábáhtusâst (Sámenuoraid dáiddadáhpáhus). Tot lii párnái já nuorâi taaidâ- já kulttuurkavalgaad, mii uárnejuvvoo ihásávt ohtsâšpargoin sämikuávlu kieldâiguin já sämiservijguin. 
Lävdikode kieđâvuššâm aašijd valmâštâl já olášuttá škovlim- já oppâmateriaaltoimâttâh. Lävdikode oovdânpyehten tuáimih škovlimčällee (škovlimpoolitlâš ääših), oppâmateriaalčällee (oppâmateriaalääših) já oppâmateriaalvuávájeijee (Säminuorâi taaidâtábáhtus). 
Škovlim já oppâmateriaallävdikoodán kuleh iivijn 2008-2011 tah jesâneh já värijesâneh: 
Jesâneh:  
Yrjö Musta, sj. 
Rauni Äärelä, vsj. 
Inker-Ánne Magga 
Asla Järvensivu 
Aslak Holmberg 
Liisa Holmberg 
Värijesâneh:  
Teija Linnanmäki 
Maarit Magga 
Terhi Harju 
Säämi kielâlaavâ 31 §:st uáivildum torjuuh uuccâmnáál 
Riehtiministeriö almoot uuccâmnáál säämi kielâlaavâ (1086/2003) 31 §:st uaivildum torjuid, moi várás lii taan ive kevttimnáálá ohtsis 130.000 eurod. Torjuu puáhtá mieđettiđ sämikuávlu kieldáid, servikuddijd já palgâsáid sehe laavâ 18 §:st uáivildum ovtâskâs ulmuid mainâšum laavâ heivitmist šaddee sierânâs lasekoloi luávdimân. 
Rijjâhámásijd ucâmušâid kalga toimâttiđ riehtiministeriön majemustáá 21.4.2011 tme 16.15. Riehtiministeriö postâčujottâs lii PL 25, 00023 Valtioneuvosto, já jotteemčujottâs Eteläesplanadi 10. 
Ucâmušâst kalga čielgiđ taid sierânâs lasekoloid, moi luávdimân išeruttâ occoo. Jis ucâmuš ráhtoo säämi kielâlaavâ 18 § vuáđuld, kalga ucâmušâst čielgiđ meiddei, et occee lii mainâšum lahâsaajeest uáivildum ovtâskâs olmooš. Jis occen lii ovtâskâsvuoigâdvuođâlâš siärvus teikâ vuáđudâs, kalga ucâmušân lahteđ siärvus teikkâ vuáđudâs kyeskee registerváldus sehe majemustáá nanodum ruttâtuálulopâttem, toimâčielgiittâs já tilitärhistemciälkkámuš. 
Ucâmušmonâttâlmist nuávdittuvvoo staatâtoorjâlaahâ (688/2001). 
Lasetiäđuid addel haldâttâsneuvos Mirja Kurkinen, puh 09-1606 7621 ( 
Sämitige puhelinnummeer lii kiddâ 22.12.2015 – 7.1.2015 
Sämitige puhelinnummeer lii kiddâ 22.12.2015 – 7.1.2015. Ohtâvuođâväldimeh sämitige pargei njuálgu numeráid, moh kávnojeh čujottâsâst www.samediggi.fi > Ohtâvuođâtiäđuh > Pargojuávkku 
Sämitige neeljikielâsâš nettisiiđoh 
Čohčâmáánust 2007 joođoost lamaš internetsiijđoi uđâsmittempargo puátusin Sämitige päikkisiijđoh láá 2.5.2008 rääjist neelji kielân: suomâkielân, tavesämikeilân, aanaarsämikielân já eŋgâlâskielân. Nuorttâsämikielâlâš siijđoh almostittojeh vyesimáánu ääigi ko teknisâš iästuh láá finnejum meddâl. 
Internetsiijđoin kávnojeh tääl vuáđutiäđuh Sämitiggeest já ton tooimâst. Siskáldâs lasettuvvoo sijđoid ubâ äägi, uđđâ materiaal lasseen sijđoid lii uáivilin pieijâđ meiddei ovdebij ivij raportijd, ciälkkámušâid jna. 
Uđđâ siijđoi teknisâš olášutmist västidij Solinum Oy já olgohäämist máinustoimâttâh Studio Borga. 
Internetsiijđoi uđâsmittempargo uáivilin lâi teknisâš jiešvuođâi já olgohäämi uđâsmittem lasseen uđâsmitteđ meiddei siskáldâs västidiđ onnáápeeivi táárbuid. Tuáivup, et uđđâ siijđoh palvâleh sämmilij lasseen meiddei media, virgeomâhijd já eres čanosjuávhuid tolebáást pyerebeht, iätá Sämitige haldâšemhovdâ Juha Guttorm. 
Sämitige nettisiijđoh kávnojeh čujottâsâst www.samediggi.fi 
Pekka Aikio joođeet sämitige vaaljâlävdikode 
Sämitige vuáččulâš jeessân Pekka Aikio väljejui puáttee sämitiggevaaljâi vaaljâlävdikode saavâjođetteijen. Eres väljejum vaaljâlävdikode jesâneh láá Juha Magga Iänuduvâst (värijeessân Nils Henrik Valkeapää), Maria Sofia Aikio Ucjuuvâst (värijeessân Vieno Länsman), Marjaana Aikio Anarist (värijeessân Oula Valkeapää) já Ilmari Laiti Anarist (värijeessân Marja Männistö). Pekka Aikio värijesânin nomâttui Päivi Magga Vuáčust. 
Sämitige puáttee vaaljah toimâttuvvojeh čohčuv 2011. Täin vaaljâin väljejuvvoo sämitigge vaaljâpajan 2012-2015. 
Uđđâ oppâkirjeh almostum 
Vuáđumáttááttâs tavesämikielâliih kuálmádluokkaliih finnejeh kiävtun uđâsmittum eenikielâ oppâkirje 
já viiđâdluokkaliih uđđâ oskolduv oppâkirje 
Násti 5  
já toos kullee pargokirje. Lasseen almostuvvii uđđâsisteddilâsah anarâškielâlâš kietâtyejikirjeest 
Anarâš pivtâstem,  
tavesämikielâlâš eenikielâ oppâkirjeest 
já aabis čohčâluuhâmpaje pargokirjeest 
Eenikielâ kuálmád luoka oppâkirje Gollegiellan 3 lii ráhtám Kaaren Kitti. Rähtee lii uđâsmittâm kirje iänááš teevstâi uásild. Kirje vuáđuduvá sämmilâš mainâstemärbivuáhán já sämikielâlâš kirjálâšvuotân.  
Oskolduv oppâkirje Násti 5 já toos kullee siämmáánommâsâš pargokirje láá jurgâlusah Kuástádâsfinnodâh Otava almostittem Tähti -nommâsâš oppâkirjeest já pargokirjeest. Sämikielâlijd jurgâlusâid lii ráhtám Anu Katekeetta. Rááiđust láá ovdil almostittum kuuđâd luoka oppâkirje já pargokirje.  
Ella Sare anarâškielâlâš Anarâš pivtâstem -kirjeest almostittui nubbe teddilâs. Kirje siskeeld uápistem anarâš pivtâstem vaalmâštmân. Vuossâmuu teddilâs, mii almostui ive 2012, vuobdui rotoi loopân. 
Tavesämikielâlâš aabis Min meahci máidnasat čällee lii Inga Guttorm/ Oahptii Iŋgá já kovvejeijee Salli Parikka. Rááidun kullojeh aabis lasseen sierâ pargokirjeh čohčâ- já kiđđâluuhâmpaajij várás. 
Toivo West čäällim 5-6 luokai eenikielâ oppâkirjeest almostui tääl nubbe teddilâs. Kiirján kullojeh meid ovdil almostum pargokirjeh 5- já 6 -luokkáid. 
Puoh kirjeh láá finnimnáál Säämi kulttuurkuávdáš Sajosist sämitige škovlim- já oppâmateriaaltoimâttuvvâst já Säämi tyeje käävpist. Kiirjijd puáhtá tiiláđ šleđgâpostáin info(at)samediggi.fi. Lasetiäđuid täst 
Oskoldâh 
Juáhhoo škovláid já kirjeráájoid. Ij lah vyebdimnáál! 
Ilmari Mattus, jođetteijee 
Heli Aikio, Ilmari Aikio, Onni Aikio, Unto Aikio, Rauni Mannermaa já Lyyli Vehmasaho 
Muusik: Matti Kurkela miäđuštij urguigijn 
Paddim: Yle Sámi Radio 2.4.2002 
Pyetittâm: YLE Sámi Radio & Sämitigge 2008 
Rauni Mannermaa 
Tapani Kauppinen miäđuštij pianoin 
Paddim: Yle Sámi Radio 3.9.2003 
Pyetittâm: Yle Sámi Radio & Sämitigge 2008 
___________________________________________________________________   
koveh: Jukka Lemmetty 
jurgâlâm: Ilmari Mattus 
sijđoh: 128 
hadde: 10,00 € 
Sämitigge 2002 
______________________________________ 
koveh: Jukka Lemmetty 
jurgâlâm: Ilmari Mattus 
hadde: 4,00 € 
Sämitigge 2002 ______________________________________ 
Uáppei puáris testament 
koveh: Jukka Lemmetty 
jurgâlâm: Matti Morottaja 
sijđoh: 128 
hadde: 12,00 € 
Sämitigge 2003 ______________________________________ 
koveh: Timo Lagerkrans 
jurgâlâm: Matti Morottaja 
hadde: 6,00 € 
Sämitigge 2003 
______________________________________ 
Petteri Laiti juhlečájáttâs lekkâmjuhle juhlodui konserttáin Sajosist 
Säämi kulttuurkuávdâš Sajosist liäkkojii čájáttâssajeh sämmilijd taidâráid já vuoššâmuu čájáttâs lekkâmjuhle lâi tuorâstuv 25.6.2015, ko Petteri Laiti juhlečájáttâs lekkui olmoošjuávkun. 
Lekkâmpeivi aalgij povdejum kuossijd uáivildum tilálâšvuođáin. Tilálâsvuođâ lekkâmsaavâst Sämitige saavâjođetteijee Tiina Sanila-Aikio muštâlij, ete sämmiliih kietâtyejirähteeh já taidâreh láá oovdânpuáhtâm čájáttâsmáhđulâsvuođâ finnim Sajosân, ko Sajos lii laasâ meddei materiaallâš sämikulttuurân: “Mij oskop, ete čájáttâstoimâ lii šiev já mudágis lase Saijoos tooimân sehe tot lááčá fiijnâ raamijd sämitaidâráid já kietâtyejirähteid finniđ tuojijdâs uáinusân.” 
Saavâjođetteijee Sanila-Aikio lâi ilolâš, ete čájáttâstooimâ liäkká eidu Petteri Laaiti 40-ivejuhlečájáttâs: “Jyehi sämmilâš tobdá Petteri Laaiti noomâ. Nommâ šoddâd noonâ mielâkuuvijd kietâtyejirähtest, taidârist, miäštárist, máttáátteijest, kielâ já kulttuur sirdest.” Taažâ Sämitige tiervâttâs tilálâšvuotân puohtiijn Silje Karina Muotka já Henrik Olsen, kiäi maŋa sämityeji servi Sámi Duodji ry:st Petra Magga-Vars já Aune Musta tuáivuttáin Laaitin luho sunnuu sárnumvuárust. 
Lekkâmtilálâšvuođâ maŋa eehid jotkui konserttáin Saijoos auditoriost. Konsert algâttáin arktâlâs folkmuusik čuojâtteijee Niillas Holmberg & Roope Mäenpää, kiäi maŋa lyeve oolâ poođijn jyeigeeh Taažâ peln; Johan Anders Baer já Iŋgor Ántte Áilu Gaup (Áilloš). Eehid olâttâs kullui, ko Áilloš juoigâi tilálâšvuođâ várás rahtum Petteri Laaiti juáigus. Olmoošjuávkku pajanij čuážžud čäittiđ mielâstumvuođâ juáigusân. Tábáhtusâst lijjii vááijuv 200 olmožid. 
Petteri Laaiti juhlecájáttâs lii uáinusist Saijoos maaŋgâtooimâsalist 30.9.2015 räi. Tiervâpuáttim uápásmiđ cájáttâsân! 
Sämitige saavâjođetteijee  Tiina Sanila-Aikio já Petteri Laiti. 
Niillas Holmberg & Roope Mäenpää 
Tiina Sanila-Aikio juátká sämitige saavâjođetteijen - värisaavâjođetteijen Heikki Paltto já Tuomas Aslak Juuso 
Tiina Sanila-Aikio juátká sämitige saavâjođetteijen vaaljâpaje 2016–2019. Vuossâmuš värisaavâjođetteijen juátká Heikki Paltto Anarist. Nubben saavâjođetteijen aalgât Tuomas Aslak Juuso Iänuduvvâst. Sämitigge čokkânij vaaljâpaje vuossâmuu čuákkimân Aanaar Sajosân 23.–24.2. 
Čuákkim nomâttij jesânijd sämitige jieijâs toimâorgaanijd já ovdâsteijeidis eres toimâorgaanijd. Stiivrâ jesânin väljejuvvii Nilla Tapiola Ucjuuvvâst, Pentti Pieski Helsigist, Petra Magga-Vars Vuáčust já Magreta Sara Anarist. 
Sämitige lävdikodeh vaaljâpaajeest 2016–2019: 
Iäláttâs- já vuoigâdvuođâlävdikode saavâjođetteijen väljejui Veikko Feodoroff (persovnlâš värijeessân Heini Wesslin) já värisaavâjođetteijen Kirsti Kustula (Niko Kustula). Lävdikode jesânin väljejuvvii Jouko Hetta (Inga-Briitta Magga), Jouni Aikio (Inka Musta), Anne Länsman-Magga (Aslak Nils Thomas Juuso), Antti Sujala (Inga Länsman) já Elen Anne Sara (Asko Länsman). 
Škovlim- já oppâmateriaallävdikodde saavâjođetteijen väljejui Jan Saijets (persovnlâš värijeessân Outi Länsman) já värisaavâjođetteijen Ulla-Maarit Magga (Berit-Ellen Juuso) sehe eres jesânin Tauno Lietoff (Seija Sivertsen), Iiris Mäenpää (Teija Linnanmäki), Eila Tapiola (Ara Aikio), Elli-Marja Hetta (Ailu Näkkäläjärvi) já Samuel Valkeapää (Maarit Pajuranta). 
Kulttuurlävdikode saavâjođetteijen väljejui Aslak Holmberg (persovnlâš värijeessân Máret Inga Länsman), värisaavâjođetteijen Tanja Sanila (Jouni S. Laiti) sehe eres jesânin Pauliina Feodoroff (Sisko Länsman), Timo Portti (Neeta Jääskö), Maarit Magga (Matti Palojärvi), Birit-Anni Magga (Jouko Hetta) já Mika Aikio (Susanna Näkkäläjärvi). 
Säämi kielârääđi saavâjođetteijen väljejui Neeta Jääskö (persovnlâš värijeessân Saammal Morottaja), värisaavâjođetteijen Magreta Sara (Pentti Pieski) sehe eres jesânin Anna-Liisa Väyrynen (Petra Magga-Vars), Inker-Anne Magga (Ellen Pautamo), Ande Aikio (Joni Saijets), Erkki Lumisalmi (Anna Katariina Feodoroff) já Sierge Rasmus (Rauna Rahko-Ravantti). 
Sosiaal- já tiervâsvuođâlävdikode saavâjođetteijen väljejui Nihkolas Valkeapää (persovnlâš värijeessân Ulla-Maarit Magga), värisaavâjođetteijen Veikko Feodoroff (Sinikka Mäkinen) sehe eres jesânin Heidi Eriksen (Pentti Morottaja), Leena Niittyvuopio-Jämsä (Antti Katekeetta), Mira Hirvasvuopio (Jouni Ilmari Jomppanen), Pekka Pekkala (Joanna Tervonen) já Varpu Falck (Airi Portti). 
Nuorâirááđán, mon toimâpaje lii eresnáál ko eres lävdikudijn, kyehti ive (2016-2017), väljejuvvii Jussa Seurujärvi Anarist (persovnlâš värijeessân Sunna Aikio), Laura Pieski Kärigâsnjaargâst (Niki Rasmus), Anni-Sofia Löf Hettaast (Anne-Maret Labba), Risten Mustonen Suáđigilist (Jouni Hetta), Juhan-Tuomma Magga Iänuduvvâst (Elli-Marja Hetta), Niila Rahko Ooulust (Jussa Rahko) ja Maria Mäkinen Jyväskylästäst (Leena Fofonoff). Nuorâirääđi väljee koskâvuođâstis saavâjođetteijee já värisaavâjođetteijee. 
Tilitärhisteijen toimâpajan 2016 – 2019  väljejui Risto Hyvönen já väriolmožin Tiina Mikkonen-Brännkärr. 
Sämmilâš parlamentaarlâš rááđán väljejuvvii Anne Nuorgam (persovnlâš värijeessân Antti Sujala), Tuomas Aslak Juuso (Magreta Sara), Aslak Holmberg (Petra Magga-Vars), Pentti Pieski (Janne Saijets) já Neeta Jääskö (Veikko Feodoroff). 
Evankelis-luterilii kiirho kirholâščuákkimân sämmilij ovdâsteijen nomâttui Ulla-Maarit Magga, kiän vuossâmuu väriolmožin Pekka Pekkala já nubben väriolmožin Väinö Guttorm. 
Sämitige čuákkim asâttij meiddei kyehti oovtâstpargo-orgaan, nube škovlimaašij já nube sosiaal- já tiervâsvuođâaašij várás. Sämmilij škovlimaašij oovtâstpargo-orgaan saavâjođetteijen nomâttui Jan Saijets, värisaavâjođetteijen Iiris Mäenpää já jesânin Seija Sivertsen. Sämmilij sosiaal- já tiervâsvuođâaašij oovtâstpargo-orgaan saavâjođetteijen nomâttui Nihkolas Valkeapää, värisaavâjođetteijen Varpu Falck já jesânin Veikko Feodoroff. 
Ohtsâštave-eennâmlâš sämikielâ áámmát- já reesuurskuávdáá Sámi Giellagááldu kielâjuávusijd väljejuvvii toimâpajan 2016–2019 čuávuviih jesâneh (ruáđui siste persovnlâš värijeessân): Orjâlâškielâ: Kaarina Vuolab-Lohi (Sierge Rasmus), Marjaana Aikio (Ellen Pautamo); Anarâškielâ: Anna Morottaja (Tanja Kyrö), Petter Morottaja (Hannu Kangasniemi) já Marja-Liisa Olthuis (Mervi Skopets); Nuorttâlâškielâ: Erkki Lumisalmi (Miika Lehtinen), Tiina Sanila-Aikio (Hilkka Fofonoff), Seija Sivertsen (Raija Lehtola) já Natalia Vaskova, Ruoššâ (Zoja Nosova, Ruoššâ). 
Sämitige čuákkim tuhhiittij lasseen staatârááđán muštâluš sämmilâšaašij ovdánmist Suomâst ive 2015 sehe vuáđudij almos toimâttuv vyelni tuáimee palvâlusohtâdâhân olesáigásii markkânistemhoovdâ virge 1.3.2016 rääjist. 
Uđđâ oppâmateriaaleh sämikielâlii máttááttâsân 
Vuáđuškoovlâ pajeluokai anarâškielâlii máttááttâs várás lii almostum uđđâ eennâmtiäđu oppâkirje já oppâmvihko, Amerik  já Amerik Oppâmvihko  . Tavesämikielân lii almostum jieijâs kulttuurân vuáđuduvvee kovesänikirje Oahpa sániid,   mii ana sistees 500 säännid.   
Amerik –oppâkirje já oppâmvihko láá jurgâlâm anarâškielân Ilmari Mattus. Oppâkirje kieđâvuš Maadâ- já Tave-Amerik já tot lii jurgâlum suomâkielâlii Koulun maantieto -rááiđust. Lasetiäđuh täst . 
Tavesämikielâ já –kielâlii máttááttâsân lii almostum jieijâs kulttuurân vuáđuduvvee kovesänikirje Oahpa sániid  , mon anarâš- já nuorttâlâškielân já kulttuurân vuáđuduvvee kirjeh Oopâ saanijd  já Mattu saa´nid  láá almostittum jo ovdil. Algâalgâlii kirje lii ráhtám Matti Morottaja. Tavesämikielâlii kirje sánáduv lii ráhtám Kaisa Tapiola-Länsman já kuuvijd Sirpa Mänty. Lasetiäđuh täst .   
Oppâmateriaalijd puáhtá tiiláđ sämitige škovlim- já oppâmateriaaltoimâttuvvâst ritva.tammela(at)samediggi.fi teikâ info(at)samediggi.fi. 
Muštottemčáálus sämi- já maorikielâi kielâiäláskittemseminaarist 13.9.2011 
Njuálguliŋkkâ seminaar muštottemčálusân 13.9.2011 
Sämitige sämikielâ toimâttâh ocá kielâpargee 
meriáigásii já olespiäiválii virgekoskâvuotân 2-3 mánuppaje ááigán 1.6.2015 rääjist. 
Pargoh lohtâseh eres lasseen säämi kielâlaahân já eres pargoid, moh väätih sämikielâ äššitobdeevuođâ. Siäđusvuáđuslâš tohálâšvuođâvátámâššân lii pargo vaattâm škovlim já šiev sämikielâ njálmálâš já kirjálâš táiđu. Pargo miänástuvvee tipšom išedeh šiev atk-tááiđuh sehe nahcâ porgâđ jiešráđálávt já jiečânâs. Pälkki miärášuvá sämitige pálkkááttemvuáháduv vátávâšvuođâtääsi V/III-I mield, vuáđupälkki 2043,27 – 2341,01 eurod/mp. Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. 
Ucâmušâid kalga toimâttiđ sämitige čäällimkoodán 26.5.2015 tme 16. räi čujottâssáin Saamelaiskulttuurikeskus Sajos, 99870 Aanaar. 
Lasetiäđuid pargoost addel kielâtorvočällee Siiri Jomppanen puh. 010 839 3111. Sämitiigán puáhtá uápásmuđ internetčujottâsâst www.samediggi.fi 
Konferens huáput tave-eennâmlâš sämisopâmuš já ILO-sopâmuš 
Suomâ, Ruotâ já Taažâ Sämitigeh movtijditeh staatâid ohtsâšpargoost sämitigijguin ovdediđ tave-eennâmlâš sämisopâmuš vuáimánšoddâm. Sämitigeh movtijditeh staatâid aalmuglâš čuávdusáid ILO 169 sopâmuš vuoiŋâst já avžuutteh Suomâ ja Ruotâ ratifistiđ sopâmuš. 
Ruávinjaargâst majebaargâ 28.10 toollum säämi parlamenttârij konferens tuhhiittij loppâäššikirje, mast tot el. tiäddut staatâi ovdâsvástádâs algâaalmugijdis kyeskee aalmugijkoskâsâš vuoigâdvuođâlâš kenigâsvuođâi olášutmist. Konferens loppâäššikirje ollásávt čuávvost: 
Loppâäššikirje 
Sämiparlamenttârij nubbe konferens Ruávinjaargâst roovvâdmáánu 28. peeivi 2008 
Sämiparlamenttârij nubbe konferens, moos uásálistii Suomâ, Taažâ já Ruotâ sämitigij ovdâsteijeeh já Ruošâ sämmilij ovdâsteijeeh, čokkânij Ruávinjaargân roovvâdmáánu 28 peeivi 2008: 
Kuorrâs ollásávt sämiparlamenttârij vuossâmuu konferens almosciälkkámušân, Juhâmohe julgáštâsân, já tiäddut taan julgáštâs vuáđu tehálâšvuođâ, 
Tiäddut, et staatâin lii ovdâsvástádâs OA algâaalmugjulgáštâs vuáimánjoođeetmist, já čuujoot siämmást, et sämiparlamenttârijn já sämitiggeest lii ovdâsvástádâs anneeđ huolâ tast, et algâaalmugjulgáštâs njuolgâdusah tottâluvvojeh já nuávdittuvvojeh, 
Muštoot staatâid tast, moi kuávluin sämmiliih ääsih, et ain láá lemin ennuu aalmugijkoskâsâš vuoigâdvuođâlâš kenigâsvuođah, moh iä lah tuárvi pyereest olášuttum, já et staatah kalgeh pieijâđ ovdâsajan kenigâsvuođâi olášuttempargo, 
Tiäddut, et mij sämmiliih lep ohtâ almug, ko mist láá ohtsâš historjá, kulttuur, kielâ já eennâmkuávluh, já et väldikudijrääjih iä uážu rikkođ mii ohtâlâšvuođâ; 
Almoot oovtmielâlávt čuávvoo: 
1. Sämmilijn lii aalmugin OA ive 1966 jiešmeridemvuoigâdvuođâ kyeskee sopâmuš vuossâmuu artikla mield vuoigâdvuotâ meridiđ jieijâs poolitlâš tiileest, ovdediđ ekonoomlâš, sosiaallâš já kulttuurlâš ovdánemes sehe haldâšiđ jieijâs luánduvaarijd já -tiettuumijd, ige mongin tiileest uážu väldiđ meddâl sii áigápuátun kullee tehálâš resurssijd. Sämmilijd kalga kuullâđ já sii kalgeh peessâđ uásálistiđ aašij loppâprosessáid, moh vaikutteh njuolgist sämmiláid, já staatah kalgeh uuccâđ sämmilij rijjâ já muuneeld almottum miettâm puoh taggaar toimáid, moh kyeskih sämmilijd. 
2. Ärbitiätu lii tehálâš uási sämikulttuur já -identiteet. Sämmilijn lii vuoigâdvuotâ siäiluttiđ, suojâliđ já ovdediđ jieijâs kulttuuräärbi, ärbitiäđu já kulttuurolgospyehtimhaamijd toid kullee rähteevuoigâdvuođâidiskuin. Staatah kalgeh oovtâst sämmilijguin olášuttiđ pehtilis tooimâid tai vuoigâdvuođâi tuubdâstmân já suoijiimân. Ärbivuáválâš säämi symbolij kevttim ij koolgâ leđe loválâš sämmilij mietâmâšâttáá, já taid kalga kevttiđ tuše sämmilij jieijâs tuhhiittem uáiviláid. 
3. Sämmiliih láá maaŋgâi suhâpuolvâi ääigi iällám luándust já haahâm tast áigápuáđus, já sist lii sierânâs mättim luándu suoijâlmist já kevttimist. Sämmilij ärbitiätu miäđušt jiešmeidlist noonâ já pištee ovdánmân. Sämmilij sierânâskoskâvuotâ luándun tuálá siste sehe kenigâsvuođâ já ovdâsvástádâs pirrâs kelijdeijee vuotânväldimist sehe ärbitiäđu sirdemist puátteid suhâpuolváid. 
4. Vuoigâdvuotâ aitârdiđ, kevttiđ já ovdediđ jieijâs kielâ lii ohtâ vuáđusteijee olmoošvuoigâdvuođâin. Sämmilijn lii vuoigâdvuotâ kevttiđ jieijâs kielâ já et sun šadda iberduđ jiejâs kieláin. Sämmiliih kalgeh jiejah hoittáđ kielâs sämitige pehti. Staatah kalgeh olášuttiđ aalmuglâš já aalmugijkoskâsâš kenigâsvuođâidis sämikielâ háárán. 
5. Sämipárnáin já -nuorâin lii vuoigâdvuotâ sárnuđ já oppâđ jieijâs kielâ, ovdediđ jieijâs kulttuur já identiteet. Staatah já sämitigeh kalgeh oovtâst vuáđudiđ párnáid já nuoráid čokkânemsoojijd tegu ornijdâh- já nettičokkânemsoojijd meiddei väldikudijraajij paijeel. Sämipárnáin já -nuorâin lii vuoigâdvuotâ finniđ olesmiärásâš tiervâsvuođâ- já sosiaalpalvâlus, mii vuáđuduvá sii jieijâs kielân já kulttuurân, já toorjâ- já išetooimâid oovdeddijn kalga väldiđ vuotân sii etnisâš, kulttuurlâš, kielâlâš já uskoldâhlâš tuávááš. Sämitigeh áiguh oovtâst staatâiguin västidiđ Suomâ, Taažâ já Ruotâ pärniäššiváldálijguin ohtsâštave-eennâmlâš raapoort hástusáid. Staatah kalgeh olášuttiđ taid vuoigâdvuođâid, moh párnáin já nuorâin láá aalmuglâš vuoigâdvuođâ já aalmugijkoskâsâš riehtistandardij mield. 
6. Sämitiigijn lii kenigâsvuotâ toimâđ nuuvt, et kihheen ij olgoštuu suhâpele, seksuaallâš sundášume tâi etnisâšvuođâ keežild. Säämi nisonijn já -almain kalgeh leđe siämmáálágáneh máhđulâšvuođah, vuoigâdvuođah já kenigâsvuođah puohâin ohtsâškoddesuorgijn. Nisonijn já almain kalgeh leđe siämmáálágáneh máhđulâšvuođah uásálisteđ miärádâstoohâmorgaanâi tooimân já sij kalgeh leđe mieldi vaikutmin vijđáht ohtsâšpaargon ohtsâškode puoh suorgijn. 
7. Staatah kalgeh tubdâstiđ já tuhhiittiđ sämmilij omâstem- já kevttimvuoigâdvuođâid jiejâs enâmáid. Tooimâid sämikuávluin ij ei koolgâ olášuttiđ kuávlu sämmilij muuneeld almottem mietâmâšâttáá. Sämmiliih kalgeh finniđ oles sajanmáávsu jo-uv enâmin tâi eres ášálâš sajanmávsoin. Sajanmáávsun kalgeh kuullâđ meiddei puáttei suhâpuolvâi vuoigâdvuođâmoonâtmeh. Staatah kalgeh macâttiđ enâmijd, moiguin toh láá ávhástâllâm, tast maŋa ko toi kevttim lii nuuhâm. Staatah kalgeh tubdâstiđ sämmilij vuoigâdvuođâ uásán ávhástâllâmáárvust mineraaláid tâi eres riggoduvváid, maid väldih eennâm vyelni tâi vuoigâdvuođâ eres resurssáid, maid staatah iäigádušeh sämmilij aassâm tâi mudoi kevttim kuávluin. Páiháliih sämisiärváduvah ferttejeh rahttâttâđ kuáhtáđ hástušijd, moh šaddeđ sii kuávlui luánduvarijguin ávhástâlmist. 
8. Kuulmâ eennâm sämitigeh páhudeh, et oovtâgin sämmilij aassâm enâmist iä lah vuáháduvah, moh váldáččii sämitige fáárun budjetistem- tâi ruttâdempaargon sämitárbui várás tâi olášuttiđ sämitige jieijâs ášij tehálâšvuođâoornig. Sämitigeh páhudeh, et jiešmeridemvuoigâdvuotâ, vuoigâdvuotâ asâttiđ aašijd jieijâs tehálâšvuođâoornigân já ráđádâllâmvuoigâdvuotâ aašijn, main lii njuálgu merhâšume sämmiláid algâaalmugin, láá merhâšittee aalmugijkoskâsâš vuoigâdvuođah. Táid prinsiipâid kalgeh staatah tubdâstiđ já olášuttiđ meiddei budjet rähtimist já sämičuásáttuvâi ruttâdmist. 
9. Sämitigeh tiädutteh, et tave-eennâmlâš sämisopâmušâst lii stuorrâ merhâšume säämi ohtsâškoddeovdánmân, já siämmást páhudeh huolâst, et toimâ tave-eennâmlâš sämisopâmuš pyerrin ij láh ovdánâm sämiministerij já sämitige saavâjođetteijei koskâsâš sopâmuš miäldásávt, vrd. roovvâdmáánu 14. peeivi 2007 peividum pevdikirje. Siämmást Sämitigeh čujotteh ton positiivlâš paargon, maid puoh staatah porgii OA algâaalmugjulgáštâs finniimân áigá. Sämitigeh avžuutteh sämiministerijd já sämitige saavâjođetteijeid jotelumos vyevi mield juátkiđ tave-eennâmlâš sopâmušproosees čuávumáin ive 2007 roovvâdmáánu sopâmuš. 
10. Sämitigeh movtijditeh staatâid ohtsâšpargoost sämitigijguin algâttiđ tave-eennâmlâš sämisopâmuš tooimânpieijâm čielgim staatâi koskâsâš ohtsâšpargo kyeskee čuávdusijn. Sämitigeh movtijditeh staatâid aalmuglâš čuávdusáid ILO 169 sopâmuš vuoiŋâst já avžuutteh Suomâ já Ruotâ ratifistiđ áášánkullee sopâmuš. Suomâst, Taažâst já Ruotâst lii sierânâs ovdâsvástádâs sämikielâ siäilumist já oovdedmist ellee kiellân meid sämikuávlu ulguubeln. Sämitigeh avžuutteh áášánkullee staatâid rähtiđ sämikuávlun ollâtääsi škovlim fällee pirrâs, vâi säminuorâin lii máhđulâšvuotâ šoddâđ sämikielâ äššitobden. 
Lahâaasâtmist 
Lemmeerogge 
Keejâ uánihisvideo tavesämmilâš juáigusist. 
Synopsis: Lemmeelâš Nils Heikki Paltto juáigá Lemmee äävži. 
Jyeigee: Nils Heikki Paltto 
Stivrim/čuoppâm: Kirsti Länsman, kuvvim: Heli Ahola Pyevtittâs: 
Säämi máttááttâskuávdáš 2008 
Kukkodâh: 1,23 
Kost lii Sämieennâm? – Seminaar já eehidkonsert Sajosist 2.11.2012 
Kalevalaservi já Sämiarkkâdâh orniv Säämi kulttuurkuávdáš Sajosist puohháid ávus seminaar Kost lii Sämieennâm? 2.11.2012 tijme: 12.00 rääjist. 
Kulttuurtutkâm uáinimčievâst Sämieennâm lii saijeen maaŋgâmeerhâšlâš ja muttuustellee tuávádâh, mon puáhtá tarkkuustâllâđ maaŋgâ uáinimčievâst. Seminaarist jieškote-uv syergi totkeeh suogârdeleh saje tuáváduv ovdâmerkkânis Sämieennâm. Sämieennâm puáhtá leđe kielâst, juoigust, tyejeest, muštoin, jurduin, taaidâtuojijn tâi ulmuin kukken eennâmtieđâlâš Sämienâmist. Seminaarist almostittoo Kalevalaseervi 91. ihekirje Sämieennâm - Kulttuurtieđâlâš uáinimčievah (SKS). Kirjeest kärttejuvvoo sämitutkâm tááláš tile vorâs uáinimčievâin, maid fäälih iänááš uđđâ suhâpuolvâ totkeeh. Seminaarin lii rijjâ peessâm já tot lii suomâkielâlâš. 
Seminaar teema juátkoo Sajosist tme 19.00 Säämi muusikkuávdáá ja Kalevalaseervi ornim konsertist. Konsertist láá läävdi alne Ulla Pirttijärvi-Länsman Ulda-juávhuinis sehe Tiina Aikio já Annukka Hirvasvuopio-Laiti, kiäid miäđušt Heikki Nikula. Konsertist kuullâp ärbivuáválâš já uđđâáigásâš juoigâm sehe eres sämimuusik. Lasseen kirječällee, toimâtteijee já elleekoverähtee Ima-Aikio Arianaick lohá konsert ääigi tivtâidis, maid ivnee herkis čuovâkovečááitus. Konsert liipu hadde lii 5/8 eurod. Lippuvyebdim álgá Saijoos infoost tiijme ovdil konsert aalgâ. Konsertist lii koskâpuddâ, kuás raavâdviäsu Galla palvâl konsert kuldâleijeid. 
Lasetiäđuh seminaarist: 
Ulla Piela 
puh. 040 538 5144 
Suvi Kivelä 
www.facebook.com/Saamelaisarkisto 
puh. 050 562 3676 
Lasetiäđuh konsertist: 
Anu Magga 
puh. 050 567 2204 
Sämitigeh ilodeh tave-eennâmlâš sämisopâmuš tuhhiittem ovdán 
Tave-eennâmlâš sämisopâmuš valmâštâllâm já ovdánem lii lamaš kuhes proosees já tot lii valmâštâllum tave-eennâmlâš äššitobdeepargojuávhust kulmâ ive. Sopâmušhammiittâs luovâttem maŋa ive 2005 tave-eennâmlii sämisopâmuš ovdedem nuuvâi staatâi koskâsii oovtâstpargoost maaŋgâ ihán. Tääl ráđádâlmeh sopâmuš tuhhitmân älgih Ruotâ, Suomâ já Taažâ staatâi já sämitigij oovtâstpargon ive 2011 rääjist. Taat meridui Ruotâ, Suomâ já Taažâ sämiaašijn västideijee ministerij já áášán kullee enâmij sämitigij presideentâi ohtsâščuákkimist onne 22.11.2010 Tukholmast. 
Tave-eennâmlii sämisopâmuš tuhhiittem lii sooppum olášittuđ viiđâ ivveest. Sämitigeh láá tuáivum, et ráđádâlmijd puávtáččij toollâđ jotelub äigitavluin, mut tehálumos lii ääši ovdánem. Lii vyerdimist, et ráđádâlmeh láá vaigâdeh. Sopmuš ličij historjállâš já ton tuhhiittem uáivildičij maailm vuossâmuu staatâsopâmuš šoddâm, mon uáivilin lii pyerediđ maaŋgâ staatâ kuávluin ässee algâaalmug, sämmilij, sajattuv. 
Ruotâ, Suomâ já Taažâ sämitigij sehe Ruošâ sämmilij oovtâstpargo-orgaan, Säämi Parlamentaarlâš Rääđi (SPR) vuárdá, et tave-eennâmlâš sämisopâmuš oovded sämmilij raajijd rastaldittee oovtâstpargo ovdiist pyerebân lasseetmáin sämmilij oohtânkulluuvâšvuođâ já läčimáin SPR:st sämmilij ohtsii alemuu ovdâsteijee orgaan jieijâs haldâttâhráhtusijdiskuin. Veikkâ sämitigeh láá tave-eennâmlii sämisopâmuš tuhhiittemráđádâlmijn uássin staatâi delegaatioid, lii sämmilij jienâ ohtsâš. SPR ráđádâl ohtân juávkkun tave-eennâmlii sämisopâmuš tuhhitmân. SPR váátá, et tave-eennâmlâš sämisopâmuš ráđádâlloo oleslâžžân já puoh sopâmušhammiittâs tähidem vuoigâdvuođah olášuveh. 
Ruotâ sämitige sriivrâ saavâjođetteijee Ingrid Inga iätá, et lii uáli ilodittee et kulmâ Sämitige uásálisteh täsiárvusâžžân uásipeellin ráđádâlmijn tave-eennâmlii sämisopâmušâst. Vyelgip tast, et Sämitigij iävtuh uásálistiđ ráđádâlmáid torvejuvvojeh áášán kullee staatâi tooimâst. Tot äšši et ráđádâlmeh kalgeh nuuhâđ viiđâ ive siste, meerhâš meiddei tom, et Ruotâ taan äägi siste almoot aiguinis nanodiđ já turviđ sämmilij vuoigâdvuođâ jiešmeerridmân já enâmij já čaasij já luánduriggoduvâi haaldâšmân aalmugijkoskâsii vuoigâdvuođâ prinsiipâi miäldásávt. 
Suomâ sämitigij saavâjođetteijee Klemetti Näkkäläjärvi iätá, et Suomâ sämitiigán ráđádâlmeh tave-eennâmlii sämisopâmuš tuhhitmân láá eromâš teháliih, ko Suomâ kárttáá tave-eennâmlii sämisopâmuš pehti tähidiđ sämi-iäláttâsâi já -kulttuur syeje táálást pyerebeht, čuávdiđ sämmilij vuoigâdvuođâid enâmân já čáácá sehe turviđ sämitiigán tuárvi naavcâid toimâđ. Suomâ staatâ lii asâttâm maaŋgâ ihelovo ääigi ulmen uážžuđ aalmuglii čuávdus sämmilij eennâm- já čäcivuoigâdvuođâin, mut čuávdus uuccâm ij lah ubâ algâttumgin. Suomâ ij pyevti onnig peittâttâđ aalmuglii čuávdus uuccâm tuáhá. Suomâ staatâ kalga čuávdiđ sämmilij eennâm- já čäcivuoigâdvuođâid majemustáá uássin tave-eennâmlii sämisopâmuš, ađai viiđi ive siste. 
Taažâ sämitige president Egil Olli iätá lemin uáli ilolâš tast, et ráđádâlmeh peessih tääl joton. ”Tegu tiettip lii lamaš mottoom verd sierâmielâlâšvuotâ ráđádâllâmvuáváámist, eromâšávt Taažâst, mut ko mij tääl tiettip, et Suomâ já Ruotâ sämitigij já toi enâmij haldâttâsâi kooskâ lii oovtmielâlâšvuotâ, te algâttem ij uážu leđe Taažâst kiddâ. Tääl halijdâm kevttiđ tilálâšvuođâ pyerrin já rämidiđ Suomâ já Ruotâ táássážân ovdánâm fiijnâ já šiev prosessâst já mielâst vuárdám et porgâškyettip tain historjállijn toimáin: uážžup áigá sämisopâmuš kuulmâ tave-enâmist, mast aassâp”, juátká Egil Olli. 
Ingrid Inga  Klemetti Näkkäläjärvi  Egil Olli  Ruotâ sämitigge  Suomâ sämitigge  Taažâ sämitigge 
Säämi párnáiteatterproojeekt ocá aittâleijeid! 
Säämi párnáiteatterproojeekt ocá aittâleijeid! 
Sämitige ovdâsteijeeh kollii Helsig já teivâdii sierâ ministeriöi virgeulmuid já kulttuurpargo ruttâdeijeid 
Sämitige saavâjođetteijee Tiina Sanila-Aikio, Sämitige jeessân já kulttuurlävdikode saavâjođetteijee Tauno Haltta, má. haldâttâhhovdâ Pia Ruotsala já vs. kulttuurčällee Riitta Orti-Berg kollii Helsig 5.-7.5.2015 já teivâdii sierâ ministeriöi virgeulmuid. 
Ohjelmân kullii el. máttááttâs- já kulttuurministeriö, sosiaal- já tiervâsvuođâministeriö, staatâvarijministeriö sehe jotolâh- já viestâdemministeriö kolliimeh. Lasseen sämitige ovdâsteijeeh uápásmuvvii City-Sámit rs:n, Veikkausân, Taiđuu ovdedemkuávdážân, Koneen Säätiön já Suomâ kulttuurruttârááju tooimân. 
Sämitige ovdâsteijeeh oovdânpuohtii sämikulttuur já sämikielâi tile Studia Generaliast majebaargâ 5. vyesimáánu. Sosiaal- já tiervâsvuođâministeriö já olgoašijministeriö virgeulmuuh kuldâlii oovdânpyehtimijd peerustmáin sehe koijâdâllii já savâstâllii aktiivlávt. 
Staatâvarij- sehe máttááttâs- já kulttuurministeriöst savâstâllâm fáddán lâi Sämitige kulttuurlävdikode huolâ nk. säämi kulttuurmeriruuđâ keelijdmettumvuođâst. Kyevti majemuu ive kulttuurmeriruttâ lii lamaš 176 000 eurod. Teivâdem ulmen lâi pyehtiđ oovdân staatâ budjetist sämikielâlii kulttuur oovdedmân já sämiseervij tooimân väridum meriruuđâ merhâšume sämmilii kulttuurân. 
Čuovâkove 
Sämitige ovdâsteijeeh uápásmuvvii City-Sámit rs tooimân sehe seervi ornim kielâpiervâltooimân kolliimáin kielâpiervâl Mánnu tiilijd Pasilast. Toos lasseen ovdâsteijeeh ellii uápásmim Veikkaus, Taiđuu ovdedemkuávdáá, Koneen Säätiö já Suomâ kulttuurruttârááju tooimân. Kulttuurpargo merhâšittee ruttâdeijeid mainâstii Sämitige kulttuurlävdikode tooimâst sehe sämmilii kulttuurpargo syergist. 
Sämitige saavâjođetteijee já má. haldâttâhhovdâ teivâdáin riehtiministeriöst riehtiminister Anna-Maja Henriksson sehe ministeriö virgeulmuid. Mieldi lijjii meid värisaavâjođetteijeeh Heikki Paltto já Ulla-Maarit Magga sehe saavâjođetteijee išedeijee Inka Saara Arttijeff. Teivâdmist savâstâllii Sämitige äigikyevdilis aašijn sehe lahâhaavâin, el. säämi kielâlaavâ täärhistmist. Saavâjođetteijeeh halijdii meid kijtteđ riehtiminister Henriksson suu mávsulii pargoost sämmilij pyerrin taan vaaljâpaje ääigi. 
Säämi muusikkuávdáš 
Säämi muusikkuávdáš lii Sämitige vuálásâš kuávdáš, mii oovded maaŋgânáál sämimuusik jieškote-uv uásisuorgijd. Kuávdážist parga ohtâ pargee meriáigásávt. 
Säämi muusikkuávdáš tuárju ärbivuáválii sämmilij vookaalmuusikstiijlâi (juáigus, leudd´ já livđe) siäilum já ovdánem, uárnee ellee já ovdáneijee sämimuusik máttááttâs, fáálá raamijd säämi muusik pyevtitmân, oovded säämi muusikmättim, loptee sämimuusik imago já tađemield lasseet mielâkiddiivâšvuođâ säämi musikkân. 
Säämi muusikkuávdáá kuávdášlumoseh tooimah láá juoigâmmáttááttâs ornim sämikuávlu škovláid. Máttáátteijen tuáimih ärbivyevikyeddeeh, kiäh mättih juoigâmärbivyevi. Pargo lii áinoošlajâsâš já ton viggâmuš lii turviđ ärbivuáválij sämmilij vookaalmuusikstiijlâi siäilum já ovdánem. Lasseen säämi muusikkuávdáš tuárju meid uđđâ sämimuusik máttááttâs já uárnee máttáátteijei škovlim sämimusikkist. Ijattes ijjâ lii algâaalmugij muusiktábáhtus, mii uárnejuvvoo Anarist. Säämi muusikkuávdáš lii kuávdášlâš roolist tábáhtus orniimist. 
Tuvalalâš čuudâlávloo Igor Koshkendei lávdástâlâi sämipárnáid porgemáánust 2011 Anarist. 
Säämi muusikkuávdáš lii Säämi kulttuurkuávdás Saijoos aktiivlâš tuáimee. Sajos fáálá fiijnâ raamijd Säämi muusikkuávdáá tooimân. Säämi musiikkuávdáš uárnee Sajosist konserttijd já eres musikkân lohtâseijee tábáhtusâid. 
Säämi muusikkuávdáá tooimâ ruttâd Máttááttâsministeriö. 
Ijattes ijjâ – algâaalmugij muusiktábáhtus: www.ijahisidja.fi 
Säämi kulttuurkuávdáš Sajos: www.sajos.fi 
Sämimáttááttâs pargoviehân čujottum kielâlávgummetodân kyeskee škovlim vuálgá joton vástuppeeivi 27.2. Sajosist 
Sämimáttááttâs pargoviehân čujottum škovlimhaahâ, mii kieđâvuš kielâlávgummeetood, vuálgá joton vástuppeeivi 27.2. Säämi kulttuurkuávdáš Sajosist Anarist. Škovliimân láá almottâttâm suulân 40 sämikielâ já sämikielâlij juávhui máttáátteijed vuáđumáttááttâsâst, luvâttuvvâst já arâšoddâdmist. Lasseen mieldi láá almottâttâm ollâopâttâhuáppeeh. 
Haahâ lii sämitige já Oulu ollâopâttuv Giellagas-instituut oovtâstpargo já tom ruttâd Máttááttâshaldâttâs. Oovtâstpargoost lává mieldi meid säämi ollâškovlâ, Sámi allaskuvla, já Vaasa ollâopâttâh. Škovlim uárnejuvvoo ollâsávt aldamáttááttâssân, ohtsis nelji kyevti peeivi škovlimtilálâšvuottân. Toh, kiäh čođâlditeh škovlim, finnejeh kuttâ (6) oppâčuágástuv, maid lii máhđulâš luuhâđ pyerrin jieijâs ollâopâttâhuápuin. 
Škovlimhaavâ ulmen lii lasettiđ tiäđu já máátu kielâlávgummeetood heiviitmân sämimáttááttâsân, mii adeluvvoo Suomâst. Kielâlávgummáttááttâs vijđedem kulá el. Stubb haldâttâs ohjelmân. Uđđâ vuáđumáttááttâs máttááttâsvuávám vuáđđusijn, maid Máttááttâshaldâttâs adelij juovlâmáánust 2014, kielâlávgummáttááttâsân kiddejeh eenâb huámmášume ko oovdeb vuáđđusijn. 
Kielâlávgummáttááttâs ovdedem sämimáttááttâsâst lii äigikyevdil maaŋgâ suujâst. Arâšoddâdmist kielâlávgummeetood lii lamaš kiävtust jo ive 1997 rääjist, kuás vuossâmuš vuálá škovlâahasáid uáivildum anarâškielâ kielâpiervâl vuolgij joton. Kielâpiervâleh láá jo ohtsis oovce, main kulmâ anarâškielâlâš, kyehti nuorttâlâškielâlâš já nelji tavesämikielâlâš. Kielâpiervâlijn käävci tuáimih sämikuávlust já ohtâ Helsigist. Sämitigge lii selvâttâm kielâpiervâlij lekkâmmáhđulâšvuođâid meid eres kaavpugijn. Kielâpiervâl joton vyelgim lii aldemustáá Ruávinjaargâ kaavpugist. 
Kielâlávgumân kyeskee škovlimhaahâ addel säämi máttááttâspargoviehân máhđulâšvuođâid ovdediđ já jyehiđ jieijâs mättim kielâlávgum olášutmist meid máttááttâsâst. Kielâlávgummáttááttâs vijdánem vuáđumáttááttâsân taha máhđulâžžân arâšoddâdmist ááigán finnejum sämikielâi iäláskittem jotkum oppâkenigâsvuođâškoovlâst. 
Sämikielâlâš vuáđumáttááttâs lii adelum Suomâst 1970-lovo pelimudo rääjist. Uási sämikielâlâš máttááttâsâst lii keevâtlávt lamaš kielâlávgummáttááttâs miätá iheluuvij, veikâ ton iä lah virgálávt tagarin miäruštâllâm. Väldiuási sämikielâ vuáđumáttááttâs já luvâttuv uáppein finnee kuittâg máttááttâs vieres kielâ oppâamnasin. Iänáás uási vieres kielâ uáppein láá sämiuáppeeh, kiäid sämikielâ lii pyerebeht nubbe kielâ ko vieres kielâ. Vieres kielâ máttááttâs ij tutkâmušâi mield pyevtit toimâlii kyevtkielâlâšvuođâ, moos kielâlávgummáttááttâssáin táválávt peesih. 
Haavâ pedâgogisâš jođetteijen tuáimá FT Marja-Liisa Olthuis já äššitobdeemáttáátteijen totkee/ čuovviittâstooimâ jođetteijee Laura Arola. Škovlimhaavâ vuossâmuu aldamáttááttâspaje ohjelm . 
www.oulu.fi/giellagasinstituutti/ 
Doosent, FT Marja-Liisa Olthuis, Giellagas-instituut marja-liisa.olthuis(at)oulu.fi 
Totkee/čuovviittâstooimâjođetteijee Laura Arola, Giellagas-instituut/Ucjuv kieldâ laura.arola(at)utsjoki.fi 
Škovlimčällee Ulla Aikio-Puoskari, Sämitigge ulla.aikio-puoskari(at)samediggi.fi, puh. 010 8393 112. 
SaKaste- proojeekt puátuseh láá tääl kiävtust 
Ive 2013 nuuhâm SaKaste- proojeekt puátuseh láá tääl puohâi kiävtust neetist. Proojeekt ovdedempargo puátusin ráhtojii raavâkirjeh säämi puárásij- já arâšoddâdempaargon. 
SaKaste- Sämmilij sosiaal- já tiervâsvuođâpalvâlusâi ovdedemrááhtus-proojeekt olášuttui iivijn 2011 -2013. Proojeekt lâi PaKaste 2 – Tavekuávlu Kaste- uásiproojeekt. 
SaKaste- proojeekt ääigi pyeredii sämikielâlij já kulttuurân vuáđuduvvee palvâlusâi kvaliteet, vaikuttâs já finnim. Lasseen viggii kezidiđ kuávlulijd iäruid läčimáin sämikielâlijd já –kulttuurân vuáđuduvvee šiev pargovuovijd já toimâmaalijd. Ovdedempargoproosees ääigi sämmilij pargei jieijâs áámmátidentiteet nanodui já koskânâs äššitobdeeviärmádâh vijđánij já šoodâi čavosin. 
Ovdedempargo porgui prooseesluándulávt já sämikulttuur vuolgâsoojijn.Säämi arâšoddâdmist já puárásijpargoost pargee sämikielâlâš pargoviehâ toimâi juávkkupargo ääigi ovdedeijeeäššitobden. 
Luuvâ lase 
Anarâškielâ aabis finnij pargokirje 
Anarâškielâlâš čohčâluuhâmpaje aabis, mii almostui ive 2011, lii tääl finnim olssis kyeimi 
Muu aabis, pargokirje čohčâ  
. Pargokirje lii ráhtám Matti Morottaja, Kuobžâ-Saammâl Matti, já kuuvijd lii ráhtám Daniel Gelencsér. 
Kirje finnee uástiđ Duodji -käävpist Sajosist já sämitige škovlim- já oppâmateriaaltoimâttuvâst, info(at)samediggi.fi. Lasetiäđuid täst. 
Nuorâirääđi 
Nuorâirááđán väljejuvvojeh kyevti ihán häävild saavâjođetteijee, värisaavâjođetteijee já kulmâ eres jeessân sehe juáhážân persovnliih värijesâneh. Taah eidusiih jesâneh já värijesâneh kalgeh leđe valjiidijn 18-25-ihásiih. Lasseen nuorâirááđán väljejuvvojeh kyevti ihán häävild vittâ pissoo äššitobdeejeessân, kiäh kalgeh leđe valjiidijn 15-17-ihásiih. Nuorâirääđi saavâjođetteijee já värisaavâjođetteijee iävá taarbâš leđe sämitige jesâneh. 
Nuorâirääđi valmâštâl taid sämitige ciälkkámušâid, alguid já eres peleväldimijd moh kyeskih säminuorâid tai säminuorâi iäláttâsâid. Nuorâirääđi eres váldupargoh láá ovdediđ säminuorâi kielâlâš já kulttuurlâš vuoigâdvuođâid pirrâ Suomâ sehe nanodiđ säminuorâi kulluuvâšvuođâ sämikulttuurân. 
Nuorâirääđi 2014-2015     
Jesâneh:    
Niila Rahko, saavâjođetteijee - värijeessân Mikkel Näkkäläjärvi 
Minna Lehtola, värisaavâjođetteijee - värijeessân Anna-Katariina Feodoroff 
Elli-Marja Hetta- värijeessân Laura-Maija Niittyvuopio 
Anne-Marte Labba- värijeessân Sammeli Salonen 
Aslak Holmberg - värijeessân Martta Alajärvi 
Äššitobdeejesâneh:   
Tuomo Laiti 
Xia Torikka 
Pinja Pieski 
Nuorâirääđi oovdânpyehten já čällen tuáimá nuorâičällee Kaisa Tapiola-Länsman 
Antti Heikkuri (2011) 
Mun lam 27-ihásâš nuorâalmai Avelist. Lam šoddâm já aassâm ubâ ave Avelist. Vuáđuškoovlâ maŋa lijjim uánihis ääigi pargoost Helsigist, mon maŋa maccim päikkikuávlusân. Huksimsuárgán moonnim paargon 18-ihásâžžân já aiccim, et lijkkuum paargon. Ko lijjim porgâm maŋgâ ive, te meridim škovliittâttâđ šnikkárin. Škovlim paaldâst huksejim jieččân perrui táálu Kiđđâjáávrán. Perrui kuleh ávuskyeimi Marika já suu nieidâ Milja. Astoäägi viätám iänááš luándust moottorkiälháin vyejimáin, kárbáin jotemáin já kuáláástmáin. 
Ákkum (eeji enni) lâi nuorttâsämmilâš. Sämmilâšvuotâ ij lah oinum mii perruu aargâst, mut ave mield lam tubdâškuáttám mielâkiddiivâšvuođâ áášán já tondiet vuolgim-uv fáárun tipšođ sämmilij aašijd. 
Puátteevuođâst tuáivuččim et puđâlmijnân šodâččij munjin áámmát veikkâ jieččân irâttâs pehti. 
Kollekielâ – Tave-eennâmlâš säämi  kielâpalhaâšume juáhhoo čohčuv 2012 
Tave-eennâmlâš säämi kielâpalhaâšume juáhhoo viiđâd keerdi 2012 sämmilâšaašijn västideijee ministerij ja sämitigij saavâjođetteijei kuáhtáámist Oslost. Palhâšume mieđettuvvoo ovtâskâsulmuid tâi siärváduvváid Taažâst, Ruotâst, Suomâst tâi Ruošâst sämikielâ oovdedmân. 
Palhâšume láá vuáđudâm Taažâ, Suomâ ja Ruotâ sämmilâšašijn västidijee ministereh oovtâst tai enâmij sämitigij saavâjođetteijeiguin. Palhâšume stuárudâh lii 15 000 eurod. 
Kielâpalhâšume ulme   
Kielâpalhâšume ulmen lii išediđ sämikielâ ovdedmist tâi siäilutmist Taažâst, Ruotâst, Suomâst já Ruošâst. 
Kii puáhtá finniđ pahlhášume?   
Kielâpalhâšume mieđettuvvoo ovtâskâsulmuid (meid juávkku) tâi siärváduvváid (meid servi, lájádâs) moh láá mávsulávt toimâm merhâšittee vuovvijn sämikielâ oovdedmân tâi siäilutmân. Palhâšume puáhtá mieđettiđ om. Kirjálâš, njálmálâš tâi eres áánsuin, moh sajaduveh vijđáhit jieškote-uv toimâsuorgijd. Palhâšume puáhtá jyehiđ maaŋgâi vyeittei kooskâ. 
Almoot jieijâd iävtukkâs!   
Ovtâskâsolmooš, juávkku tâi siärvádâh Taažâst, Ruotâst, Suomâst já Ruošâst puáhtá toohâđ jieijâs iävtuttâs ive 2012 palhâšume uážžost. Iävtuttâs palhâšume uážžost já enâmustáá 1-2 sijđo kukkosâš kirjálâš vuáđustâllâm kalga toimâttiđ majemustáá 3. čohčamáánu 2012 čujottâsân:   
(epostâ: 
Kollekielâ – árvuštâllâmkomitea 
Njuolgâdusah 
Sämitiggevaaljah 2011 
Sämitige puáttee vaaljah toimâttuvvojeh čohčâmáánust 2011. Jienâstemvuoigâdvuođâliih vaaljâin láá puoh toh sämmiliih, kiäh láá merkkejum sämitige vaaljâluvâttâlmân. 
(Keejâ vaaljah) 
Sämitige sämikielâ toimâttâh ocá nuorttâlâškielâ jurgâleijee. 
Sämitige sämikielâ toimâttâh ocá nuorttâlâškielâ jurgâleijee 1.12.2015 rääjist. 
Muotâteatter 
Keejâ uánihisvideo muotâteatterist 
Ante-kaandâ eeči huksee jyehi täälvi muotâteatter Skammâkoveh-elleekovefestivaal várás. Teatter huksejuvvoo jieŋâst já muottust. Taan tove Ante haalijd leđe mieldi huksimpargoin. 
Váldu-ulmuuh: Ante já Oula Heatta 
Pargojuávkku: Anneli Lappalainen, Dániel Gelencér, Joni Gauriloff 
Kuvvim: Juha Isak Koivisto, Anneli Lappalainen, Nils Johan Porsanger 
Pyevtittâs: Säämi máttááttâskuávdáš, YLE Sámi Radio, YLE TV2, 2008 
Kukkodâh: 2,20 
Biodiversiteetsopâmuš 12. uásipeličuákkim lii algâttâm 
Biodiversiteetsopâmuš ratifisistâm staatâi 12. uásipeličuákkim lii 6.-17.10.2014 Pyeongchangist, Maadâ-Koreast. Suomâ sämitiggeest čuákkimân uásálisteh aalmuglii artikla 8(j)-pargojuávhu saavâjođetteijee, sämitige saavâjođetteijee Klemetti Näkkäläjärvi, iäláttâs- já vuoigâdvuođâlävdikode saavâjođetteijee Nilla Tapiola já sämitige jeessân Pertti Heikkuri. 
Suomâ sämitigge uásálist čuákkimân uássin Suomâ staatâ delegaatio. 
Čuákkimân uásálisteh lasseen ovdâsteijeeh Ruotâ já Taažâ sämitiggeest uássin jieškote-uv staatâ delegaatio. 
” Čuákkim äššilistoost láá sämmilijd uáli tergâdis ääših. Puoh tergâdumos äššin lii biodiversiteetsopâmuš terminologia muttem. Sopâmušâst algâaalmugijn sárnuh algâsiärvus-termáin. Algâaalmugeh láá kuhháá vaattâm, ete uásipeličuákkimist meriduuččij väldiđ kiävtun algâaalmug-teermâ algâsiärvus saajeest. Äšši lii valmâštâllum viehâ kuhháá. Terminologia muttem lii motomáid staatáid mottoom suujâst tuođâi vaigâdis äšši. Tot muštâl tast, ete vala-uv puoh staatah iä haalijd tubdâstiđ algâaalmugijd já sii sierânâsvuoigâdvuođâid. Suomâ já eres tave-enâmeh láá tuárjum pehtilávt terminologia muttem, mast lam uáli tuđâvâš. Ráđádâlmeh láá ääšist vala koskân,” Klemetti Näkkäläjärvi muštâl. 
”Čuákkimist láá ovdâstittum algâaalmugovdâsteijeeh pirrâ maailm. Kulmâ eennâm sämitiggijn lii tárguttâs toollâđ čuákkimijd já suogârdiđ tom, maht sämitigeh pyehtih lasettiđ oovtâstpargo artikla 8(j) olášutmist sehe tave-eennâmlii ete aalmugijkoskâsii tääsist” Nilla Tapiola suogârd. 
”15.-16.10 lii ollâtääsi čuákkim, mast linjejeh biodiversiteet suojâlem uulmijn ive 2020 räi. Suomâst ij vaidâlitteht lah oovtâgin minister pääihi alne staatârääđist tábáhtum nubástusâi tiet. Algâaalmugáid lii hirmâd tehálâš, ete aalmugijkoskâsii artikla 8(j)-pargojuávhu joođhâ várás lii noonâ toorjâ já pargojuávhu maaŋgâihásii pargo-ohjelm ovdeduvvoo ain,” Pertti Heikkuri linjee. 
Pertti Heikkuri, Klemetti Näkkäläjärvi já Nilla Tapiola Alpensia konferenskuávdáást.  
Kove: sämitigge 
Uásipeličuákkim ohtâvuođâst uárnejuvvoo vuossâmuš Nagoya pevdikirje uásipeličuákkim. Pevdikirje kieđâvuš geenivaarij finnimvuođâ já hiäđui jyehim.” Suomâ ij lah vala sopâmuš uásipeeli, peic Suomâ valmâštâl sopâmuš ratifisistem. Lii tehálâš čuávvuđ vuossâmuu uásipeličuákkim já maht sopâmuš kenigâsvuođah láá olášuttum enâmijn, moh láá ratifisistâm sopâmuš. Sopâmuš lii algâaalmugáid tergâdis, ko tot kieđâvuš meid algâaalmugij geenivaarijd lohtâseijee ärbivuáválii tiäđu já hiäđui jyehim. Eromâš mielâkiddiivâš lii, maht pevdikirje algâaalmugáid kyeskee kenigâsvuođah láá olášuttum já magarijd avžuuttâsâid uásipeličuákkim addel pevdikirje uásild” Näkkäläjärvi maainâst. Sun lii meid pargojuávhu jeessân, mii valmâštâl sopâmuš ratifisistem Suomâst. 
Čuákkim ohtâvuođâst láá maaŋgah staatâi, aalmugornijdumij já totkei uárnejum miäldustábáhtusah. Suomâ lii fáárust orniimin kyehti miäldustábáhtus. ”Miäldustábáhtusah láá uáli teháliih, ko tain finnee tiäđu keevâtlii ”sinoruotâstääsi” tooimâst luándu maaŋgâhámásâšvuođâ tile pyeredem várás já šiev vuáttámušâid já vuáháduvâid. Eromâšávt ekosysteempalvâlusâi roolist kuávluikevttim vuáváámist lii ävkki sämitiigán já tuálvup taid šiev vuáháduvâid miäldán meid Suomân” Heikkuri já Tapiola tiäduttává. ” 
Čuákkim puáhtá čuávvuđ 
biodiversiteetsopâmuš 
sehe 
pirâsministeriö 
siijđoin. 
Lasetiäđuh: 
Äigi-iäru Maadâ-Korean lii +7 tijmed. Puhelimeh iä tooimâ lyetittetteht Maadâ-Koreast, mon tááhust máhđulijd ohtâvuođâvälimijd ääšist tuáivup šleđgâpoostâ peht. 
Parlamentaarlâš rääđi 
Säämi parlamentaarlâš rääđi (SPR) lii Suomâ, Taažâ já Ruotâ sämitigij koskâsâš parlamentaarlâš oovtâstpargo-orgaan. Ruošâ sämiseervih uásálisteh oovtâstpaargon tárkkojeijen SPR:st. Murmansk kuávlu sämiparlament lii uuccâm pisováá jeessânvuođâ SPR:st. SPR vuáđudui njuhčâmáánu 2. peeivi ive 2000. Ruotâ Sämitigge seervâi rááđán cuáŋuimáánust 2002. Taažâ, Ruotâ já Suomâ sämitigeh jođetteh rääđi 16 mánuppaje poojijn. Čäällimkodden tuáimá tot sämitigge, kiäst lii jođettemovdâsvástádâs kuás-uv. SPR tooimâ stivrejeh ive 1997 soppum oovtâstpargosopâmuš já ive 2003 tuhhiittum pargo-oornig. Saavâjođettemvuotâ lii párásist Ruotâ sämitiggeest. Ive 2015 saavâjođettemvuotâvuárust lii Suomâ sämitigge. 
Sämitige čuákkim väljee ovdâsteijeid säämi parlamentaarlâš rááđán vaaljâpajan. SPR oovtâstpargosopâmuš mield sämitige poolitlâš njunoš kalga kulluđ rááđán. Toimâpaajeest 2012-2015 ovdâsteijen láá: 
Klemetti Näkkäläjärvi (väärrin Ulla Magga ) 
Tiina Sanila-Aikio (väärrin Pertti Heikkuri ) 
Heikki Paltto (väärrin Yrjö Musta ) 
Anne Nuorgam (väärrin Ilmari Tapiola) 
Rauni Äärelä (väärrin Petra Magga-Vars ) 
Nihkolas Valkeapää (väärrin Veikko Porsanger) 
Säämi parlamentaarlâš rääđi stiivrâst Suomâ sämitige ovdâsteh Klemetti Näkkäläjärvi já Tiina Sanila-Aikio. SPR oovtâstpargosopâmuš mield sämitige poolitlâš njunoš kalga uásálistiđ jesânin SPR stiivrâ tooimân. 
SPR tooimâ stivree tievâsčuákkim, mii uárnejuvvoo ihásávt ucemustáá ohtii. Čuákkim tuhhit SPR toimâvuávám, mii ráhtoo kyevti ihán häävild. SPR toolâi ovdebáá keerdi čuákkimis Uumeest čohčuv 2013. SPR lii vuáđudâm ohtâvuotâsis nuorâilävdikode, kuus puátih ovdâsteijeeh jieškote-uv eennâm sämitige nuorâiraađijn/-lävdikuudijn. Nuorâilävdikodde čokkân SPR almosčuákkim ohtâvuođâst. Suomâ sämitige ovdâsteijen lävdikoddeest lii nuorâirääđi saavâjođetteijee Nilla Rahko já jeessân Anne-Máret Labba. SPR lii vuáđudâm meid piätuaašij lävdikode. Lävdikoddeest Suomâ sämitige oovdâst II värisaavâjođetteijee Heikki Paltto. 
SPR toimâvuávám olášut SPR stivrâ, mii čokkân suulân neljii ivveest. 
SPR pargon lii ovdediđ sämitigij koskâsâš oovtâstpargo sehe kieđâvuššâđ aašijd, moh kyeskih teikâ pyehtih kuoskâđ sämmiláid maaŋgâ enâmist teikâ sämmiláid almugin. SPR oovdâst Suomâ, Ruotâ já Taažâ sämmilijd tave-eennâmlijn já aalmugijkoskâsijn ohtâvuođâin. 
SPR váldu-ulmeh láá tave-eennâmlii sämisopâmuš tuhhiittem, SPR tooimâ ovdedem já sämmilij vuoigâdvuođâsajattuv pyeredem. SPR lii meridâm, ete sämmiliih hämmejeh ohtsii uáivil SPR:st tave-eennâmlii sämisopâmuš jotkâráđádâlmijn. Ulmen lii ovdediđ SPR tooimâ tave-eennâmlii sämisopâmuš kenigâsvuođâi háárán sehe pyerediđ Ruošâ sämmilij máhđulâšvuođâ uásálistiđ oovtâstpaargon. 
Sämiparlamiänttárij vuossâmuš ohtsâš konferens uárnejui Juhâmohheest 24.2.2005. Konfereensân uásálistii Taažâ, Ruotâ já Suomâ sämitigij sehe Ruošâ sämmilij ovdâsteijeeh. Ovdil konferens jieškote-uv eennâm sämitigeh tollii jieijâs tievâsčuákkim Juhâmohheest . Sämiparlamiänttárij konferens lâi historjállâš tábáhtus. Konferens tuhhiittij Juhâmohe julgáštus, mon mield ohtsâš konferens lâi historjállâš merkkâstuálppu sämipoolitlii pargoost. Konferens muštottij tast, ete sämmiliih láá ohtâ aalmug, mon ohtâlâšvuođâ staatâi rääjih iä uážu rikkođ. Julgáštus tiäddut eres lasseen sämmilij jiešmeridemvuoigâdvuođâ já pargo tave-eennâmlii sämisopâmuš ááigán finniimân. Juhâmohheest meridui, ete sämiparlamiänttárij ohtsâš konferens uárnejuvvoo kuulmâ ive kooskâi. Nubbe sämiparlamiänttárij konferens uárnejui Ruávinjaargâst 28.10.2008. 
Kuálmád sämiparlamiänttárij konferens uárnejui Kirkkonjaargâst 10.11.2011. Konferens julgáštusâst kieđâvušeh sämmilij oovtâstpargo ovdedem, sämmilij jiešmeridemvuoigâdvuođâ olášume sehe avžuutteh staatâid ratifisistiđ ILO-169 sopâmuš algâaalmugij vuoigâdvuođâin. Konferens mield miäruštâllâm tast, kiäid tuálih sämmilâžžân, kalga vuáđuduđ sämmilij jieijâs já ohtsâš ibárdâssân ääšist. 
Niäljád sämiparlamiänttárij konferens uárnejui Uumeest 20.2.2014. Konferens fáddán lâi sämmilij ärbivuáválij aassâmkuávlui luánduriggoduvâiguin ávhástâllâm já tave-eennâmlâš sämisopâmuš. Konfereensân uásálistii Taažâ, Ruotâ já Suomâ sämitigij jesâneh sehe Ruošâ sämiseervij ovdâsteijeeh. Suomâ sämitiggeest konfereensân uásálistii 16 parlamiänttárid. 
Ume konferens tuhhiittij julgáštus tave-eennâmlii sämisopâmušâst sehe julgáštus, mii kuáská s ämmilij ärbivuáválij aassâmkuávlui luánduriggoduvâiguin ávhástâlmân . Suomâ sämitige oovce jesânid kuođđii sierâ ciälhus luánduriggoduvâiguin ávhástâlmân sämmilij ärbivuáválijn aassâmkuávluin kyskee julgáštus artiklân 4. Eres oosijn puoh Suomâ sämitige ovdâsteijeeh torjuu julgáštus. 
Sämituojij pargopáájáid uárnejeh Sajosist jo nube keesi 
Aanaar siijdâ säämi kulttuurkuávdáš Sajosist olášutteh jo nube keesi ärbivuáválij já váhá tááláá ääigi-uv sämituojij pargopáájáid taan keesi. Pargopáájáin ärbivuovijn kiddiistum mađhâšeijeeh peesih jieš rähtiđ sämituojijd mätkimušton já siämmást oppâđ sämituojij historjást já ärvivuovijn. 
Kietâtyejipáájást  äššigâšah uážžuh valjiđ jieškote-uv kietâtyejimolsoiävtuin sii mielâstuttee já rähtiđ tyeje olssis mätkimušton nuuvt ete stivrejeijee iššeed. Kietâtuojij rähtim paaldâst kietâtyejistivrejeijee maainâst sämituojij historjást já ärbivuovijn sehe jieijâs kietâtyejivuovijn. 
Kietâtyejipáájáh láá uási Saijoos kulttuurlii siskáldâspyevtittâs ovdedem. Kietâtyejipáájái tárguttâs lii l  asettiđ sämituojij tubdâm já ton pehti levâttiđ tiäđu sämmilijn algâaalmugin. Kietâtyejipáájáid olášutteh oovtâstpargoost Sajosist leijee Duodji Shop -kavppijn. 
 Jieškote-uvlágáneh kietâtyejeh jieškote-uvlágán táárbun   
Sämituojijn láá kuheh ärbivyevih já almolávt sämityejjin iberdeh anotiiŋgâid, tego pihtâsijd, pargopiergâsijd, tálutuálutävirijd, pivdoniävuid já čiiŋâid, moh láá kieđâiguin rahtum. Meid tááláá ääigi kietâtuojij ärbivyevih láá luánduamnâsijn, kietâtuojijd rähtih puáris ärbivyevi mield heiviitmáin uđđâ pargovuovvijd já uđđâ kiävtun kuávlui mield. 
Sajosist äššigâs puáhtá rähtiđ keesi ääigi jieijâs äigitaavlu raamij siste tane- teikâ cimcâhkietleppriggee, njuškompäädi, leđđest rahtum seehâ teikâ laavhâ já puásuinähkiseehâ ađai šišneseehâ. Kietâtyejipáájáid olášutteh Saijoos čuovis válduaulast máávsu vuástá.  Juávhuh kalgeh väridiđ jieijâs pargopájáääigi, vâi sijjân puáhtá táárbu mield orniđ lasestivrejeijeid . 
Saijoos kietâtyejipáájáid olášutteh 1.7. - 15.8.2014 koskâsii ääigi argâpeeivij tme 11-17.     
Saijoos keesi ávusorroomääigih:   
Sajos info:   vu-vá tme 9-17 
Duodji shop:  vu-vá tme 10-17 
Sämikirjerááju:  vu-ma tme 13-19, ko-tu tme 10-17, vá 10-16 
Lasetiäđuh: 
Johanna Alatorvinen, markkânistemhovdâ, Säämi kulttuurkuávdáš Sajos,  010 839 3109, www.sajos.fi 
Aune Musta, toimâttâsjođetteijee, Duodji Shop, www.samiduodji.com 
Historjá 
Sämmiliih láá toi ulmui maajeeldpuátteeh, kiäh asâiduttii Tave-Fennoskandia tállân jieŋâpaje maŋa paijeel 10 000 ihheed tassaaš. Tave-Skandinavia sämiaalmug nálásuš vuossâmuin Jieŋâmeerâ rido aalmugijn já vuáđusämikielâ sárnoo aalmugist. Táálááh sämmiliih láá keđgiääigi aalmug maajeeldpuáttei uási, mii sajadui sämikuávlun tállân jieŋâpaje maŋa. Sämmilij aassâmkuávlu já lavdâm lijjii puoh vijđásumos äigilovo algâmuddoost 1000-lohon. Sämmiliih assii Laatokkast Jieŋâmeerân já Koskâ-Skandinaviast Vienanmeerân. Uárji- já maadârido vuotânväldihánnáá ubâ tááláá Suomâ kuávlu lâi sämmilâš aassâmkuávlu. Maadâ-Suomâst láá ain sämialgâliih sajenoomah muštootmin kuávlu tovláá naavdâšmist. 
Sämmilij hárjuttem iäláttâshaamijn lii siäilum tiätu sämmilâš aalmugärbivyevist já arkeologâlâš tutkâmuš lii puáhtám uđđâ tiäđu tovláá sämisiärváduvvâin. Sämmiliih láá hárjuttâm tovláá historjá ääigi pivdo, nuurrâm, kuálástem já puásuituálu. Iäláttâsah láá lamaš uáli luándunálásiih já puoh amnâseh finnejii luándust. Sämmilij luándukoskâvuođâ čáittá pyereest tot, ete enâdâhân láá pááccám viehâ uccáá meerhah tovláá sämikulttuurijn arkeologij tutkâm várás. 
Sämmilij toovláš oskoldâh vuáđudui eres tave oskolduvâi náál luándupalvâlmân já oskoldâh lâi šamanistlâš. Sämmiliih palvâlii luánduhäldeid, tego almaid pieggâalmaa, (Biegga-almmái, Bieggagállis), äijihšooŋâimmeel (Dierpmis – Äijjih- Àddja) sehe nisonijd ennivuođâ immeel Sáráhká já miäcástem immeel Juoksáhkká. Puoh enâmustáá uáinojeijee mušto sämmilâš šamanistlâš oskolduvvâst lii nuáidirumbu, maid láá kuvvim el. immeelsymbolijguin. Tergâdis oskolduv uási lâi uhrelaahjij adelem sieidáid, sieidih, main uskuu, ete imeleh ääsih. Sieidih lijjii eromâš luándučuosâttuvah. Tobdosumos sieidi lii Aanaar kieldâ Äijihsuálui. Sieidáid uhredii kyele, piärgu, čoorvijd sehe maŋeláá meid ruuđâ já eres árvutiiŋgâid. Sieidih láá máhđulávt lamaš meid siijdâi koskâsiih räjiuurah. 
Sämmilij siärvádâhvuáháduv vuáđu lii sijdâ, mii lii iäláttâs hárjuttem ohtâdâh sehe siärvuslâš já kuávlulâš haldâttâhohtâdâh. Sääni sijdâ lii sääni algâpuáttim mield koskâvuođâst sáánán sieidi, mii meerhâš palvâlem čuosâttâhhân leijee keeđgi teikâ källee. Siijdâin lijjii rääjih já siijdâi rääjih lijjii maŋeláá vuáđđun ko sämmilij aassâmkuávloid vuáđudii kieldâid. 
Johan Turi lii kirjeest i. 1910 Muštâlušah sämmilijn (Muitalus sámiid birra) kuvvim sämmilij aalmugärbivyevi já eromâšávt puásuisämmilij aalmugärbivyevi. Aalmugärbivyevi mield sämmiliih algii pivdeđ kuudijd já paimândiđ taid tom maŋa puásujin. Talle ko lijjii finnim puoh lojesumos kuudijd kiddâ te taid kevttii hokâttâsellen já návt šoddâdii puásuisiijdâid já algii eelliđ toiguin pirrâ ive já jotteeđ siämmáánáál ko sämmiliih tááláá ääigi taheh. Talle sämmiliih asâiduttii sii kuávluid ohtuunis. 
Puáris tutkâmusâi mield sämmiliih liččii hárjuttâm kuhháá uceslágán puásuituálu, mast poccuid liččii toollâm kodepivdost hokâttâstárguttâsâst, mutâ vijđes noomaadlâš puásuituálu eskân 1600-lovo rääjist. Uáinuh láá vuáđustum viäruttâsluvâttâlmijd. Lii tulkkum, ete poccuid láá lojodâm tuoddârkoddeest já puásuituálu sehe miäcástem liččii jođettâm tuoddârkode suhâjämimân. Uđđâsumos arkeologâlâš-biologilâš tutkâmuš ij tuárju taam uáinu. Uđđâsumos DNA-tutkâmuš mield Fennoskandia tááláá puásui ij lah tuoddârkoddeest lojodum šlaajâ peic aaibâs jieijâs šlaajâ. Tutkâmuš mield lii máhđulâš, ete sämmiliih láá lojodâm historjá mield maaŋgâid sierâ koddešlaajâid.  Arkeologih láá ovdil tulkkum, ete kodetähtikávnuseh láá muštâlâm pivdokultturist, mutâ uđđâsumos tutkâmpuátusij čuovâst toh pyehtih muštâliđ meid puásuituálukulttuurist.  Oskottetteht sämmilâš puásuituálukulttuur lii uáli puáris, ko iäláttâs lii uáli spesiaalâšum já sämikielâ ana sistees viehâ vijđes puásuituálun lohtâseijee terminologia. 
Kuálástem lii lamaš já lii ain tergâdis uási sämmilij kulttuur já merhâšittee iäláttâs. Ucjuuvâst kuálástem merhâšume lii lamaš eromâš styeres. Vuossâmuuh kirjáliih mainâšumeh Tiänu kuálástemkulttuurist láá maŋeskoskâääigist. Luosâ lii pirrâ aaigij lamaš Tiänu sämmilijd tergâdumos saalâskyeli sehe meid máksuniävvu. 
Sämmiliih láá pivdám purrâmužžân kuudijd, soorvâid sehe eennâmluudijd. Soorvâid já kuudijd sij pivdii pivdorugijguin, vyejeetmáin já kaardijn. Arkeologih láá kavnâm sämikuávlust maaŋgâid taaid peivijd siäilum pivdoruugijd.  Ucebijd meccivalje-elleid pivdii lasseen tuurhâi tiet. Sämmiliih vuobdii tuurhâid ain Koskâ-Euroop räi jo viehâ tooláá. 
Nuurrâm lii kuullâm sämmilij purrâmuš skappuumân miätá historjá. Čäciluudij moonij nuurrâm vuovdâin lii lamaš tergâdis purrâmušlase já tääpi lii siäilum uceslágán puđâldâssân tai peeivij räi. 
Sierâ sämikulttuurijn láá lamaš sierâlágán váldupurrâmuškäldeidis já aassâmhamijdis, main vaikuttii piirâs, luándu reesuursvuáđu sehe kulttuur täävih já ärbivyevih. Puásuisämmilijn aassâmkove nyevdittij poccui luándulijd jotteemkiäinuid merârido kesikuávluin ain suáijáás meccikuávloid já tuoddâráid. Keččeeh já peerah ellii jottee ađai noomaadlâš eellimtäävi. Meid kuálásteijeesämmilijn lâi jottee eellimtääpi. Tälvipääihi tááláá Suomâ kuávlust tuállee sämmiliih láá iällám kuáláástmin keessiv ain Taažâ merâriddoost räi. Sämmilij historjálâš navdâšemkuávlu lii lamaš tááláá tile háárán maaŋgâ sierâ staatâ kuávlust. 
Anarâšâin láá lamaš kuálástem, miäcástem já maŋeláá meid šiiveettuálu várás oovtâst kuulmán pajasávt aassum sajeh. Anarâšah láá meid toollâm já tuálih ain-uv poccuid. Anarâšâi varriistâllâm kuávdásmittui Aanaarjäävri čácáduv alda. Anarâšâi tälvipäikki lâi távjá siseennâm meecijn, moh lijjii suáijááh já kuávlust lijjii puáldimmuorah já puásuikuáttumeh. Kesipääihih lijjii luándulávt jaavrij ađai šiev kyeličaasij paaldâst. Varriistâllâm siäilui motomijn anarâšperruin ain 1950-lovo räi. 
Nuorttâlâšsiärváduv siärvádâh- já iäláttâsvuáháduvvâst láá pyeremustáá siäilum tiäđuh Syennjilsiijdâ nuorttâlâšsiärváduvvâst. Syennjilsiijdâ nuorttâlâšâin lâi ohtsâš tälvisijdâ, mast jieškote-uv suuvah pieđgânii ärbivuáválijd suhâkuávloid kuálástem já pivdem várás. Tälvisiijdâst perruuh hárjuttii oovtâst pivdem já kuálástem. Tälvisiijdâst čokkânij nuorttâlâšâi sijdâčuákkim, mii meridij kuávlui kiävtust já siärvuslijn aašijn. Nuorttâlâšah láá lasseen hárjuttâm uceslágán puásuituálu. 
Koskâääigi rääjist sierâ staatah algii šoddâđ sämmilij asâiduttem aassâmkuávluin já staatâi perustem čuosâi kuuloold meid tavas já tave resurssij peht. 1500-lovo loppâbeln räi sämmiliih ellii masa áinon jieijâs kuávluin. Syemmilii já sämmilii aassâm rääjjin lâi nk. ”Laapi já Läädi rääji”, mii juuđij tááláá sämikuávlust mäddiláá. Historjáčällee Kyösti Julku lii miäruštâllâm laapi já läädi rääji räjiuurâid. Rääji vuáđudui sämisiijdâi já syemmilâš pitejái raajijd.  Rääji ij uážžum rastaldittiđ. Rääji ij kuittâg siäilum vyeimist uáli kuhháá, peic Kustaa Vaasa 1600-lovvoost (1673 já 1695) adelem aassâmplakateh lopâttii rääji já algâttii uđâsaassâm sämmilij aassâmkuávluid. Varrim tuorjuu sosiaallâš já ekonomâlâš helppimijn. 
Uđâsaassâm ääigi tááláá Suomâ já Taažâ taveuásih luhhii Tuárnus já Kiemâ Laapijd. Uđâsaassâm mield máddáá sämijuávhuh suddâluvvii syemmilâš kulttuurân. Tain kulttuurijn láá pááccám motomeh tiivtâpitáh já eđâlduvah. 
Uđâsaassâm mield staatâ, kirkko já mađhâšeijeeh peerustškuottii sämikuávlust. Meid viärutteijee peerustškuođij tave Sämienâmist. Sämmiliih sättih mäksiđ viäruid jobâ puoh aldakuávlu staatáid, ko staatâi rääjih iä lamaš tavveen čielgah. Vuossâmužžân uđâsaassâm juuvsâi Iänuduv já Aanaar. Uđâsaassâm mield eennâmtuálu poođij meid sämikuávlun. Aanaar já Ucjuv sämmilijd eennâmtuálust šoodâi kuálástem- já pivdokulttuur uási. Uđâsaassâm mield sämmilijd algii jurgâlittiđ ristâoskon já taat jođettij sämikielâ sajattuv hiäjusmân sehe sämmilii tovláá osko lappuumân. 
Strömstad räjisopâmuš räjiorniimijn ive 1751 keesij Ruotâ-Suomâ já Tanska-Taažâ raajijd maŋŋeed hámásis. Sopâmuš lappcodisillenist ive 1751 Ruotâ-Suomâ já Tanska-Taažâ tähidii el. sämmilijd vuoigâdvuođâ rastaldittiđ raajijd poccuiguin já kuálástemtárguttâsâst. Taat vuoigâdvuotâ jotkui ive 1852 räjitoppâmân räi. Räjitoppâmeh Suomâ já Taažâ kooskâst ive 1852 sehe Ruotâ já Suomâ kooskâst ive 1889 lopâttii ärbivuáválâš jotteem Suomâst já tovâttii stuorrâ aassâmnubástusâid sämikuávlust. Sämmiliih kolgii valjiđ pisovávt aassâmenâmis já valjiđ ärbivuáválij suhâkuávlui kooskâst. 
Raajij mield meid uđâsaassâm kiävrui 1800-lovvoost já staatah algii tiäđulii politiik vievâst nanodiđ válduaalmug hiäđuid já suddâluttiđ sämmilijd válduaalmugân. Sämmilij ohtâvuođâ jieijâs kielân já kulttuurân hiäjusmui. Eromâšávt škovlâlájádâs puáttim jođettij sämikielâ sajattuv hiäjuusmân. 
Nubbe maailmsuáti jođettij nuorttâlâšâi ärbivuáválâš aassâmkuávlui pieđgânmân kyevti staatâ kooskâst. Tááláá Suomâ nuorttâlâšah čuággáneh Piäcám kuávlu kuulmâ siijdâ, Syennjilsiijdâ, Piäcám já Paččvei nuorttâlâšâin. Sii asâiduttii II maailmsuáđi maŋa Aanaar kieldâ nuorttâkuávloid.  Uási paasij Neuvostoliito kuávlun. Syennjilsiijdâliih soijii Čevetjäävri kuávlun, piäcámsiijdâliih  Čaarmâjäävri-Njellim kuávlun sehe paččveiliih Kiđđâjävri-Mustola kuávlun. 
Sämmilii etnisâš já aalmuglâš moránem aalgij 1800-lovo loopâst Taažâst já Ruotâst, kuás šoddii vuossâmuuh sämiseervih já aaviseh. Vuossâmuš ohtsâš sämičuákkim tollui 1917 Taažâ Trondheimist. Ohtsâšpargo lasânij suáđij maŋa kuás Ruotâ Jokkmokist tollui 1953 vuossâmuš kuulmâ staatâ sämmilij konferens. Tot tiäduttij sämmilij vuoigâdvuođâid luánduvaarijd já kielân já meridij ohtsâšsämmilâš Sämirääđi vuáđđudmist. Sämisiärvádâh aalgij ornijdiđ já 1900-lovo pelimudo räi Suomâst toimmii sämiseervih. Sämisiärváduv aktiivlâš toimâ jođettij säämi parlament vuáđđudmân 1970-lovvoost. 
1900-lovo algâ lâi lädijduttem äigi. Maaŋgah päärnih monâttii sämikielâ tááiđu škovlâpaaihijn. Päärnih pessii eelliđ päihistis tuše harvii já ohtâvuotâ sämikielâlâš pirrâdâhân hiäjusmij. Sämikielâ sárnum kieldui maaŋgâin ohtâvuođâin. Sämikielâ já -kulttuur lijjii uáli uhkevuálásiih 1900-lovo pelimuddoost. Sämisiärváduv ornijdem já sämioovtâstpargo jođettii sämikulttuur sajattuv puárránmân, sämikielâ sajattuv ovdánmân já lahâasâttem ovdánmân. Sämikielâlâš máttááttâs algâttui vuáđuškoovlâin já vuossâmuš säämi kielâlaahâ tuhhiittui ive 1992. Lädijduttemproosees kuođij jieŋâlis luodâ sämisiärvádâhân já jođettij sämikielâi uhkevuálásâžžân šoddâdmân. Tuše suulân vááijuv peeli Suomâ sämmilijn sárnu sämikielâ eenikiellân. 
Sämikulttuur lii siäilum jiešnálásâš já áinoošlajâsâš algâaalmugkulttuurin suddâlumviggâmušâin peerusthánnáá. Sämikulttuur kárttá ain kuáhtáđ stuorrâ hástusijd. Sämmilij meddâlvarrim sämikuávlust toovvât stuorrâ hástus sämikielâlijd palvâlussáid já máttááttâsân, sämikielâ já 
-kulttuur puátteevuotân sehe sämi-iäláttâsâi háárjutmân. Šoŋŋâdâhnubástus, globalisaatio já ekonomâlâš perustem arktâsâš kuávlu kuáttá pyehtih meid stuorrâ hástusijd. Sämmilij vuoigâdvuođah iä olášuu vala aalmugijkoskâsij sopâmušâi vááttám vuovijn, tego aalmugijkoskâsij olmoošvuoigâdvuođâi olášume koccee orgaaneh láá huámášuttâm. Suomâst láá meid sierâlágán seervih já juávhuh, moh vuástálisteh sämmilij vuoigâdvuođâid já sierâlágán mediain láá ennuv sämmilâšvuástásiih čälimeh. 
Tave-eennâmlâš sämisopâmuš ministerčuákkimist Helsigist 
Sämiaaššijn västideijee Suomâ, Taažâ já Ruotâ ministerij já sämitigij saavâjođetteijei ihásávt tábáhtuvvee čuákkim tollui Helsigist 12. skammâmáánu riehtiminister Tuija Brax jođettâsâst. Čuákkimist kieđâvuššui eres lasseen tave-eennâmlâš sämisopâmuš jotkâvalmâštâllâm. 
Sopâmuš jotkâvalmâštâlmân čujotteijee pargo lii voonnâm, ko Suomâ lii karttâm pieijâđ ovdâsajan sämikuávlu staatâenâmij kevttimân kullee aalmuglâš haavâ valmâštâllâm. Tave-eennâmlâš sämisopâmuš kyeskee proosees meridui kuittâg juátkiđ Taažâ saavâjođettempaajeest 2009 čielgiimáin, moin vuovvijn máhđulijd sopâmušráđádâlmijd kolgâččij keevâtlávt olášittiđ. 
Taažâ, Ruotâ já Suomâ koskâsâš sopâmuš ulmen lii rähtiđ sämmilij vuoigâdvuođâsajattuv kyeskee oovtmiäldásâš tave-eennâmlâš njuolgâdusâid. Sopâmušâst liččii miärádâsah eres lasseen sämmilij jiešmeridemvuoigâdvuođâst, ohtsâšpargoost sämitigij já staatâi kooskâ, sämmilij kielâlâš já kulttuurlâš vuogâdvuođâin sehe iäláttâsâi háárjutmist. 
Ruotâ ovdâstij čuákkimist eennâmtuáluminister Eskil Erlandsson. Sämitiigijd ovdâstii saavâjođetteijeeh Egil Olli Taažâst, Lars-Anders Baer Ruotâst já Klemetti Näkkäläjärvi já Irja Seurujärvi-Kari Suomâst. Taažâ pargo- já integraatiominister Dag Terje Andersen ij puáhtámgin uásálistiđ čuákkimân kirdemmáátkán lohtâsâm čuolmâi keežild. 
Sämitigge juovij stipendijd sämikielâ uáppeid 
Sämitigge juovij škoovlâi kiđđâjuuhlijn stipendijd sämikielâ oopâin pyereest miänástum uappeid. Stipendeh juáhhojii ohtsis 13 uáppei, kiäh lijjii čođâldittám sämikielâ iskos bajeuáppeetutkosijn já 18 uáppei, kiäh pessii vuáđumáttááttâsâst. 
Sämitige stipenda ožžuu čuávvoo nuorah: 
Suáđigil luvâttâh: Riinamari Mustonen (tavesämikielâ) ja Anni-Saara Aikio (tavesämikielâ) 
Iänuduv luvâttâh: Emma Eira (tavesämikielâ), Mira Kärki (tavesämikielâ) já Lars-Aslak Tornensis (tavesämikielâ) 
Avveel luvâttâh: Ville-Riiko Fofonoff (nuorttâsämikielâ), Mari Guttorm (tavesämikielâ) já Sunna Nousuniemi (tavesämikielâ) 
Ucjuv sämiluvâttâh: Oula Järvensivu (tavesämikielâ) já Hilda Länsman (tavesämikielâ) 
Ounasvaara luvâttâh, Ruávinjargâ: Martta Alajärvi (tavesämikielâ) 
Haukipudas luvâttâh: Olá-Mihkku Länsman (tavesämikielâ) 
Pori luvâttâh: Saana Lappalainen (tavesämikielâ) 
Vuáču škovlâ: Salla Rouvinen (tavesämikielâ) 
Heta paješkovlâ: Paulus Näkkäläjärvi (tavesämikielâ), Marielle Labba (tavesämikielâ), Jouna Näkkälä (tavesämikielâ) já Saija Alamattila (tavesämikielâ) 
Aanaar paješkovlâ: Jussa Seurujärvi (anâraškielâ), Piäkká Moilanen (anâraškielâ), Ylva Hakovirta (anâraškielâ), Irina Saijets (tavesämikielâ já nuorttâsämikielâ) já Nina Nuorgam (tavesämikielâ) 
Kärigâsnjaargâ škovlâ: Laura Pieski (tavesämikielâ) 
Ucjuv škovlâ: Piret Järvensivu (tavesämikielâ) 
Aleksanteri Kena škovlâ, Soađegilli: Riikka Yliriesto (tavesämikielâ) 
Avveel paješkovlâ: Leevi Olli (tavesämikielâ) 
Oulunsalo paješkovlâ: Natalia Länsman (tavesämikielâ) 
Haukipudas paješkovlâ: Máren-Elle Länsman (tavesämikielâ) 
Myllytulli škovlâ, Oulu: Linda Akujärvi (tavesämikielâ) já Anton Valle (tavesämikielâ) 
Sajos finnodâshtoimâ-, markkânistem- já pyevtittâsovdedemhaahâ aalgij 
Ovdláhháá Sämikulttuurkuávdáš Sajos valmâštume lii Aanaar markkân já Sajos markkâniis-tuuškuottum meid aalmugijkoskâsâžžân kongres- já tábáhtusčuásáttâhhân. Markkânistemtooi¬mah vuáđuduveh ellee já rievtis sämikulttuurân. 
Laapi litto mieđettij Sämitiigán EU-kuávluovdedemruttâráájust ruttâdem pelnubihásii markkânistemhaavân. Haavâ oovtâstpargokyeimih láá Aanaar kieldâ, Sijdâ, Säämi máttááttâskuávdáš sehe kuávlu 15 mađhâšemirâtteijed. 
Haavâ váldu-ulmen lii ovdediđ já rähtiđ toimâmmaali sämikulttuurkuávdáš Sajos finnodâtooimân. Čuákkimohjelmeh ovdeduvvojeh nuuvt, et tooimâst lii ävkki ubâ sämikuávlun nuuvt vijđáht ko máhđulâš. Haavâ ulmen lii ovdediđ meid uđđâ sämiteemalâš tábáhtusâid, ko tain lii positiivlâš vai-kuttâs kuávlu iäláttâstooimân já eellimtilán. Haavâst movtijdittojeh kulttuur- já luándumaađhâšmân mielâkiddiivâšvuođâ tobdee ulmuuh riemmâđ irâtteijen já palvâlusâi pyevtitteijen Sajos puáttee äššigâšjuávhoid. Markkânistemtooimah láá eres lasseen finnodâhmaađhâšmân lohtâseijee mee-suh, aktiivlâš vyebdim, uápásmemmaađhij ornim sehe sosiaalâš media. 
Tuálvup sämikuávlu aalmugijkoskâsij kongresäššigâšâi tiäđulâšvuotân maaŋgâpiälásâžžân já siskáldâsâs peeleest ereslágánin čuákkimčuásáttâhhân. ”Anarân puátih toh finnoduvah já organi-saatioh, kiäh halijdeh tilálâšvuođâstis eeneb ko massatuurismčuásáttuv ađai rievtis sämikulttuur já áinošlajâsii luándu tuáimee palvâlušâiguin”, iätá haavâ kessen väljejum aanaarlâš, kote lii nuorttâsämmilâš Marja Männistö. 
Sämikulttuurkuávdáš Sajos valmâštuvá kiävtun uđđâivemáánust 2012 Aanaar markkânân, luán-dustis áinoošlajâsii Aanaarjäävri riidon. Sajos šadda leđe sämmilij ärbivuovvijd vuáđuduvvee kult-tuur-, haldâttâs-, škovlim- já mättimčokkânem sehe maaŋgâhámásâš tábáhtustáálu. Sämikulttuur-kuávdáš fáálá rievtis säämi kulttuur- já mättimpirrâsist ollâtásásijd čuákkim-, čáitálmâs- já škovlim-viistijd uđđâáigásij av-pyevtittâsriäiduiguin sehe uárnee tábáhtusâid kunnijâtmáin kulttuur oovtâst-pargoost jieškote-uv tuáimeiguin já viärmádâtmáin sehe aalmuglávt já aalmugijkoskâsávt. Sajosist lii čokkânemsaje joba 500 ulmuu tábáhtussáid. 
_ _ _ 
Lasetiäđuid addel Sämikulttuurkuávdáá markkânistemhaavâ proojeekthovdâ Marja Männistö, šleđgâpostâ: 
Sämikulttuurkuávdáš Sajos, mii Aanaar markkânân huksejuvvoo, šadda leđe Suomâ sämmilij haldâttâs já kulttuur kuávdáš. Sämikulttuurkuávdáá uáivilin lii lääččiđ sämmiláid pyerebijd iävtuid jiešiävtulávt paijeen-toollâđ já ovdediđ jieijâs kielâ, kulttuur já iäláttâstooimâ sehe tipšođ já ovdediđ kulttuurjiešhaldâšem sehe tuárjuđ sämmilij almolij iäláttâsâi ovdánem. Kulttuurkuávdáš pyereed meid čielgâsávt máhđulâšvuođâid levâttiđ tiäđu sämmilijn algâaalmugin. Sämikulttuurkuávdáš Sajos huksiimân lii mieđettum 5 miljovn eurod Euroop union kuávluovdedemruttârááju ruuđâid.  
Sämikielah 
Ko lii saahâ Sämikielâst ij uáivilduu tuše oovtâ kielâ. Sämikielâhäämih láá ohtsis love, main oovce sárnoo ain-uv Suomâ, Ruotâ, Taažâ já Ruošâ kuávluin. Sämikielah kuleh uralilâš kielâjuávhu syemmilâš-ugrilâš suárgán já toh láá nuorttâmeerâsyemmilâš kielâi aldemuuh hyelkkikielah. Nuorttâmeerâsyemmilâš kielâin stuárráámusah láá suomâkielâ já eestikielâ. Sämikielah pelestis juáhhojeh uárji- já nuorttâsämikieláid. Uárjisämikielah láá maadâ-, ume-, pittáám-, juulev- sehe tavesämikielâ já nuorttâsämikielah láá aanaar-, nuorttâ-, äkkil-, kildin- já tarjesämikielâ. 
Sämikielah hämmejeh pááihui suommânrááiđu, ađai motomeh ránnjákielâi sárnooh pyehtih iberdiđ nubijdis. Táválávt kuittâg kielâi koskâsiih rääjih láá čielgâseh, ige nube sämikielâ sárnoo ibbeerd nube kielâ opâttâlhánnáá tom. Kielâi koskâsâš iberdem láá išedâm toi koskâsiih ohtâvuođah já kevttim siämmáin kuávluin. Káártán merkkejum kielâi koskâsiih rääjih čujotteh kielâi ärbivuáválijd kevttimkuávloid. 
Sämikielâ sárnoo ulmui meereest iä lah tärkkilis tiäđuh. Sämikielâi sajattâh lii lamaš kuhháá hiäju já tom lii puáhtám almottiđ jieggâčällei eenikielânis (Suomâst) iäskán vuossâmuu säämi kielâlaavâ vuáimán puáttim maŋa ive 1992. Sämikielâ sárnooh láá tááláá ääigi masa puoh kyevti- tâi joba kuulmâkielâliih, ige aalmugkirjijd pyevti almottiđ eenikielân ko oovtâ kielâ. Jurdemist lii, et sämikielâi sárnoi meeri ličij ubânâssân 30.000-50.000 kooskâst. 
Puohâin sämikielâsárnoin suullân 75-90% sárnuh tavesämikielâ ađai orjâlâškielâ (dávvisámegiella). Tot lii Tave-enâmijn enâmustáá kevttum já meid Suomâ stuárráámus sämikielâ. Ton árbivuáváliih sárnumkuávluh Suomâst láá Ucjuuhâ, Aanaar, Iänudâh já Suáđigil taveuási. Iänááš uási sämikielâ já sämikielâlâš máttááttâsâst, tiäđusirdemist, kirjálâšvuođâst, musikist já puohâin almostittum sämikielâlâš materiaalist lii tavesämikielâlâš. Suomâst, Taažâst já Ruotâst kuhháá pištám lädijduttempaje maŋa aalgij tavesämikielâ iäláskem jo 1960- já 1970-lovvoin já tááláá ääigi kielâ kulloo já uáinoo miätá sämikuávlu. 
Tavesämikielâ ohtâlâš tave-eennâmlâš ortografia ađai čäällimvyehi tuhhiittui ive 1978. Ton rääjist tavesämikielâlâš kirjálâšvuotâ lii almostittum eenâb ko ovdebijn ihečuođijn ohtsis já tot lii juksâm ovdiist vijđásubboid lohheepirrâduvâid. 
Kyehti eres Suomâst sarnum sämikielâ láá aanaar- já nuorttâsämikielâ (sää´mkiõll). Taid kuohtuid sárnuh eenikielânis suullân 300 olmožid. 
Aanaarsämikielâliih láá Suomâst áinoo sämmilâšjuávkku, mii lii ärbivuáválávt aassâm tuše oovtâ staatâ kuávlust. Inarinsämikielâ tile lâi uáli heeitug vala 20 ihheed tassaaš. Aktiivlâš Anarâškielâ seervi já maaŋgâlágán kielâ iäláskittemhaavâi puátusin kielâ lii finnim uđđâ sárnoid já iäláskittemhaavah juátkojeh ubâ ääigi. Aanaarsämikielâ iäláskittem lii pyevtittâm puátusijd. 
Aanaarsämikielâ riehtâčäällimvyehi, ortografia, tuhhiittui ive 1992. Aanaar markkânist ive 1997 algâttâm anarâškielâ kielâpiervâl juátká tooimâs kieldâlâš pieivikiäččusaijeen, mon Aanaar kieldâ hááhá uástupalvâlussân Anarâškielâ seervist. Anarâškielâlâš vuáđumáttááttâs algâttui 2000 -lovo aalgâst. Majemui iivij Aanaar markkânist škoovlâs algâttâm anarâškielâlâš uáppei juávkku lii lamaš stuárráb ko tavesämikielâlâš uáppei juávkku. Anarâškielâ iäláskittemtoimâ juátkoo havváin, mast el. škuávlejuvvojeh uđđâ anarâškielâtáiđusiih máttáátteijeeh. Haavâ joođeet ive 2007 aanaarsämikielâst (áinoo já vuossâmuš mailmist) tuáhtárân nágáttâllâm Marja-Liisa Olthuis. 
Nuorttâsämikielâ ärbivuáválâš kuávlu olá Taažâ Njiävđámist (Neiden) Ruošâ Piäcámân já Toollâmjuuvâ Sáámán. Kuávlu lii tááláá ääigi kuulmâ väldikode raajij luádudem. Suomâbeln nuorttâsämmilij aassâmkuávdááh láá Čevetjäävri, Njellim já Kiđđâjäävri siijdah. Nuorttâsämikielâ sárnooh láá árvuštâllum lemin ovdil maailmsoođij motomeh tuhátteh. Tááláá ääigi nuorttâsämikielâ eenikielânis sárnooh nabdojeh lemin suullân 300. Suáđih cyevkkejii buorttâlâšâi ärbivuáválâš sijdâaassâm, sosiaallâš- já suhâráhtusijd já siämmást hiäjusmittii meid kielâ sajattuv. 
Meid nuorttâsämikielâ lii iäláskittum maaŋgânáál. Nuorttâsämikielâlâš kielâpiervâlkeččâlâddâm algâttui Čevetjäävrist ive 1993. Toimâ jotkui ive 1997 rääjist kieldâ já tastoo sämitige EU-haavâi vievâst. Kielâpiervâltoimâ potkânij 2000-lovvoost já algâttui kieldâlâš peivitipšon uđđâsist čohčuv 2008 Avelist. Nuorttâsämikielâ máttááttuvvoo vuáđuškoovlâst já tot lii uccâ uáppeejuávkun máttááttâskielân. 
Yle Sámi radio vuolgât ohjelmid puohâin kulmáin Suomâ sämikielân. Aanaar- já nuorttâsämikielâlâš vuolgâttâsâi uási lii kuittâg čuuvtij ucceeb ko tavesämikielâlâš vuolgâttâsâi uási. 
Pekka Sammallahti 1998: The Saami Languages. An Introduction. Davvi Girji OS. 
Anarâškielâ já anarâškielâlâš oppâmateriaaleh 
Nuorttâsämikielâ já nuorttâsämikielâlâš oppâmateriaaleh 
Tavesämikielâ já tavesämikielâlâš oppâmateriaaleh 
Oulu ollâopâttuv Giellagas  -instituutâst lii väldikodálâš sierânâspargo sämikielâ aaleeb máttááttâsâst já tutkâmušâst Suomâst 
Helsig ollâopâttuv säämi tutkâmuš 
Säämi ollâškovlâ/ Sámi allaskuvla  Taažâ Kuovdâkiäinust 
Tavesämikielâkielâlâš Wikipedia  (Wikipediija, friddja ensyklopediija) 
Tavesämikielâ sänikirje- já terminologiaportaal risten.no 
Sämimuseo Siijdâ päikkisiijđoh www.siida.fi 
Aanaarsämmiliih - Anarâškielâ seervi já Sämimuseo Siijdâ pyevtittem tiätupakkeet 
Nuorttâsämmiliih - Sämimuseo Siijdâ pyevtittem tiätupakkeet 
Päikkieennâm kielâi tutkâmkuávdáš taha meid sämikielâ huolâttâspargo 
Päikkieennâm kielâi tutkâmkuávdáš: Álgu - sämikielâi saanij algâpuáttim 
Tave-eennâmlâš säämi kielâlävdikodde almostit kielâsiijđoid www.giella.org 
YLE Sámi radio vuolgât ohjelm kuulmâ Suomâ sämikielân 
Sämikielâg palvâlusah interneetist 
Uđđâsist Šoddâm 
GIELLATEKNO : 
- tavesämikielâ 
- anarâškielâ 
- nuorttâsämikielâ 
Škovlim uáinusist algâaalmugfoorum uálgitábáhtusâst 
Suomâ já Ecuador pissoo ovdâstâsah, Ecuador kulttuurärbiministeriö sehe Suomâ sämitigge uárnejii oovtâst OA algâaalmugfoorum 10. čuákkim uálgitábáhtusâidiskuin, mon teeman lijjii algâaalmugij škovlim já vuoigâdvuotâ uásálistiđ miärádâstohâmân. Tábáhtusah uárnejuvvojii New Yorkist tuorâstuv 19. vyesimáánu. 
Värisaavâjođetteijee Irja Seurujärvi-Kari saahâ eŋgâlâskielân. 
Irja Seurujärvi-Karin Puhe (Englanniksi) 
Oovtâstpargo raajij rasta naanood sämikielâ já oohtânkulluuv 
Ucjuvnjäälmi škovlâ Tiänu Suomâbeln já Sirmá škovlâ Tiänu Taažâbeln lává jo kuhháá porgâm oovtâstpargo. Ucjuv já Tiänu kieldâin lii meid peivikiäččuoovtâstpargo. Párnááh uáppih tubdâđ kuoimijdis jo peivikiäjust. Tane oovtâstorroom lii sijjân älkkee já sii mielâst lii hävski, et oovtâstpargo juátkoo meid škoovlâst. Taat oovtâstpargo lii uáli eromâš sämikuávlust já meid Taažâ já Suomâ kooskâ. Škoovlah halijdeh-uv vijđediđ oovtâstpargo, mii lii siäiluttâm sämikielâ já kulttuur já vijđedâm párnái várdusijd. Ohtân ulmen lii keččâliđ uážžuđ ááigán ohtsii máttááttâsvuávám, vâi škoovlah puávtáččii porgâđ eenâb já pyerebeht oovtâst. 
Ucjuv já Tiänu kieldâi škovlâoovtâstpargoost lii jo kuhes historjá. Ohtsiih čuoigâmkištoh láá uárnejum 1960-lovo rääjist já uáppeeh láá kolliistâllâm viššâlávt ránnjáeennâm škoovlâin. Ucjuv já Sirmá škoovlah algâttáin vijđásub oovtâstpargo 1990‐lovo aalgâst já tot lii vijđánâm eromâšávt 2000‐lovvoost. Tääl lii joođoost OVTTAS! –haavâ nubbe uási. ´Ovttas´ lii tavesämikielâ já uáivild ´oovtâst´. 
Kooveest Ucjuv škovlâliih monâmin Sirmá škoovlân máttáátteijeinis Nilla Tapiolain.  
Ucjuvnjäälmi škovlâ máttáátteijee Nilla Tapiola muštâl, että haavâ vuossâmuš uási lâi-uv eenâb uápásmem já škoovlâin lijjii tuše uánihis äigikooskâ vuáváámeh. Haavâ nubbe uási lii vijđedâm oovtâstpargo já párnáin láá kyehti ohtsii škovlâpeeivi ohhoost. Tot uáivild tom, et Ucjuvnjäälmi vyeliškoovlâ uáppeeh maneh ohtii ohhoost škoovlân Siirmán já nube peeivi Sirmá uáppeeh puátih škoovlân Ucjuuhân. 
Taažâ já Suomâ škoovlâin láá iäruh. Párnáin lijjii aalgâst munekááduh ohtsij škovlâpeeivij háárán, mut toh láá jo lappum. Haahâ lii-uv uáli eromâš, ko tot keččâl väldiđ kiävtun kuábbáá-uv eennâm škoovlâ puorijd peelijd. Škoovlâi kiävtust láá puoh Taažâbeln já Suomâbeln rahtum sämikielâliih oppâmateriaaleh já puoh eres-uv pyeremusah resursseh láá valdum anon. Ucjuuvâst lii vuoijâmhallâ já ollâtásásâš muusikluokka. Sirmá párnááh peessih vuoijâđ Ucjuv vuoijâmhaalâst, maggaar ij lah Sirmáást. Sirmáást oppeet lii eromâš šiev škovlâ- já pállučiehčâmšiljo. Ucebij škoovlâi vádisvuottân lii távjá, et tain váiluh amnâsmáttááteijeeh. Škoovlâi oovtâstpargoost lii lamaš ävkki taam-uv ääšist. Ucjuuvâst lii eres lasseen muusik máttáátteijee já Sirmáást oppeet tárukielâ máttáátteijee. 
Párnáin láá ohtsiih tiijmeh matematiijkâst, sämikielâst, musikkist, liihâdmist, ohtsâškoddetiäđust já luánduamnâsijn. Niilo Rasmus máttát Sirmá já Ucjuv uáppeid muusik já lihâdem. Sun muštâl, et Taažâ já Suomâ párnái kooskâ tiättoo kulttuuriäru, mut tot ij mahten häittid máttááttâs. Muusikhân ij mudoigin tuubdâ raajijd já sämimusijkkáreh čuávuh uárjimaailm oopâid, mut čuojânâsâi kevttimist láá iäruh. Sirmá párnááh iä lah nuuvt hárjánâm kevttiđ čuojânâsâid, tegu kiitaar. Ucjuuvâst párnááh uážžuh eenâb tobdo čuojânâssáid. Liihâdmist sun ij lah huámášâm iäruid párnái kooskâ pic puohah uásálisteeh siämmáánáál. 
Proojeekt ulmen lii ovdediđ sämikielâ, sämikulttuur já jiešnálásâšvuođâ, adeliđ máhđulâšvuođâ oppâđ aašijd kuábbáá-uv enâmist já meid toi kielâid, máttááttiđ uáppeid anneeđ áárvust aldapirrâs kuábbáá-uv pelni Tiänu. Lassen uáivilin lii toollâđ já vuáđudiđ uđđâ ohtâvuođâid meid eres algâaalmugáid. Ucjuvnjäälmi já Sirmá škoovlâi oovtâstpargo lii šiev ovdâmerkkâ eres-uv škovláid já peivikiäijoid! 
OVTTAS! -proojeekt já Ucjuuvâst tuáimee sämiservi Sámi Siida ornijn keessiv 2012 párnái leeirâ Tiänu riddoost alda Sirmá siijdâ. Kuuvijn 1) Rájá Jon Máret, Maarit Länsman, kote tuáimá leeirâst kokkân já páánust mučis luosâčaskah, 2) lávutuulâ piällást Áslak Ánde Syvänperä já Ráste Eriksen, 3) uággumin Jesse Ruokolainen já Ráste Eriksen já 4) Birit Vuolab muštâlmin párnáid Tiänu leve päikkinoomâin. 
Lasetiäđuh: 
Tiänu säämi kielâkuávdáš, Deanu giellagáddi 
Tiänu kieldâ 
Ucjuv kieldâ 
Säämi taaiđâ já tyeje čáitálmâs kirkkopeivijd 
Säämi taaiđâ, tyeje, ikonij já kirkkotekstiilij čáitálâmâs lehâstuvvoo Anarân Säämi kirkkopeivij ááigán. Povdiittâsčáitálmâsân uásálisteh čuávvoo taaidâreh Ruotâst, Taažâst já Suomâst: Britta Marakatt-Labba, Rannveig Persen, Aune Kuuva, Merja Aletta Ranttila, Pekka Hermanni Kyrö já Outi Pieski. 
Koovest ovtâskâssaje Outi Pieski máálám tavlust. 
Sámi Duodji ry puáhtá čáitálmâsân säämi tuojijd já uárnee pargočáittusijd. Lasseen uáinimist láá Päivi Ruottis ráhtám kirkkotekstiileh já Elli já Veikko Tiittas ikoneh. Čáitálmâs lii áávus Aanaar vyeliškoovlâst vástuppeivi 12.6. rääjist pasepiäiván 14.6. räi. Luuvâ ubbâ tiäđáttâs täst: Säämi taaiđâ já tyejeh Säämi kirkkopeeivijn Anarist . 
Mun lam Anni Koivisto, ucjuvlâš, masa 17-ihásâš säminuorâ (2008) 
Mun lam algâaalgâst vuálgus Kaamâsist, mut tain aaigijn jiem mušte riävtui maiden, ko lijjim nuuvt ucce vala talle. Luuvâm viššâlávt nube ive Ucjuv sämiluvâttuvâst. Muu eenikielâ lii sämikielâ, suomâkielâgis oppim keččâmáin televisost Muumijd. Viigâm korrâsávt kiergâniđ porgâđ maaŋgâlágánijd aašijd, tâi iänááš tagarijd aašijd, moh Ucjuuvâst láá fálusist. Lijkkuum eres lasseen čalâččiđ jyehilágánijd teevstâid ja kođđeeđ. 
Sämmilâšvuotâ uáinoo muu elimist iänááš sämikielâlijn savâstâlmijn já juhlekárvudâtmist. Ij tot vaarâ mudoi oinuuččiigin. Tiäđust-uv tot meerhâš munjin eenâb ko tuše kielâ já pihtsijd. Munjin lii tiäđust-uv tehálâš meid sämmilâšvuotâ alnestis. Tot lii taggaar vuoigâdvuotâ já kenigâsvuotâ. Motomin kale aatâšt, ko tiätá et ulmuuh vyerdih muu pääcciđ Ucjuuhân sárnuđ sämikielâ, nááijâđ kiäinnii lijkkuustuttee sämialmain já šoddâdiđ sämipárnáid. Tastoo jis jiem poorgâgin nuuvt, te lam mahtnii hyenes olmooš. Jiemhân mun jieš ubâ tieđegin, maid elimist halijdâm. Kenski mun olášutám siijdâ tuoivuu. Puávtáččimhân mun jieččân teehi jurdâččiđ. 
Iäláttâs- já vuoigâdvuođâlävdikodde 
Iäláttâs- já vuoigâdvuođâlävdikodde valmâštâl iävtuttâsâid, alguid já ciälkkámušâid sehe eres peleväldimijd, moh kyeskih sämmilij iäláttâsâid, sämikuávlu pirrâs já sämmilij vuoigâdvuođâid. Lävdikodde ráhtá ihásávt čielgiittâs Sämitige čuákkimân sämmilij sierânâsvuoigâdvuođâi olášuumeest já sii kyeskee lahâasâttâstooimâi ovdánmist. 
Iäláttâs- já vuoigâdvuođâlävdikode aašij valmâštellen já oovdânpyehten tuáimá Sämitige lahâčällee. 
Lävdikoodán kuleh iivijn 2012- 2015 tah jesâneh já värijesâneh: 
Jesâneh:  
Tapiola Nilla, sj. 
Hetta Jouko, vsj. 
Sanila-Aikio Tiina 
Seurujärvi Osmo 
Linnanmäki Teija 
Värijesâneh:  
Aikio Antti 
Porsanger Veikko 
Juuso Per Oula 
Feodoroff Veikko 
Kustula Arvi 
Nikula Kaisu 
Taaiđâ 
Suomâst láá kulmâ juáigusärbivyevi: tavesämmilâš luohti, anarâš livđe já nuorttâlâš leu´dd. Ärbivuáválâš juáigus lii algâaalgâst lamaš sämmilij riitijn čonnâšum já luándualmugáid tijpâlâš olgospyehtimhäämi já jieggâmaailm já tuođâlâš maailm tiettumhäämi. 
Juáiguseh láá uássin aargâ rutiinijd já sosiaallâš tilálâšvuođâid. Puásuituálust juáigusáin láá kovŋim piäđuid já lááččám koskâvuođâ ellee, mon paimândeh, já ulmuu kooskân. Juáigusijguin máttáátteh nuorâb suhâpuolvâ ulmuin já hiäimuvuotâvuáháduvvâst, luándust, paaihijn, puásuituálutaavijn já ellein. Juáigusij fáádáh šaddeh siärváduv merkkâulmuin, historjálâš tábáhtusâin, puásuituálust, luándupirrâsist já ellein. Juáiguseh čäittih sosiaallâš vuáháduv já kulttuurlâš jotkuuvâšvuođâ. Ovdâmerkkân párnái juáiguseh láá variaatioh vanhimij juáigusijn, moh láá pelestis variaatioh sii jieijâs vanhimij juáigusijn. Ko párnááh láá šoddâm, juáigus lii adelum tego ristânoomâ häämist vistig oovtkiärdánis nuottân maŋeláá riggodum olmoošjuáigusin. Taat ärbivyehi lii masa lappum Suomâ sämmilij juávhust. 
Juáigusijn iä lah ain säänih, talle nuottâ já jienâkevttim láá kuávdâháást. Viestârsämmilâš stijlâ juoigâd lii olgospyehtim peeleest vuáimálub já jienâkevttim molsâšuvá jotelubbooht ko nuorttâsämmilâš juoigâmstiijlâst. 
Suomâ Sámi Grand Prix uásikišto vyeittee 2014, jyeigee Petra Magga-Vars  
Sämmilâš muusikärbivyevist iä keevti masa ollágin instrumentijd. Tááláá ääigi juáigus puáhtá tahtâdiđ rumbuin, mii lâi tovle nuáidij kiävtust. Ton lasseen tobdeh 3-5-suormâräigásâš piili, mii rahtui puurrâmrääsi versost. Meid skilânâs tietih kevttum. 
Ruotâsämmilâš Maj-Lis Skaltje lii suu čallust Luondu juoiggaha kuvvim juáigus čuávuvávt (2005): 
Juáigus lii poccuu nuottâ  
Juáigus lii finnim nuotâs luudij, juuvâi já piegâi jienâst  
Juáigus lii uánidám kuhes sevŋis tälvi-iijâid,  
lii lamaš skipárin vijđes meccikuávluin,  
lii adelâm vyeimi ko mielâ lii šlunde já pargo lussâd.  
Juáigus lii ilo.  
Juáigus ana ulmuu nuorrân.  
Juáigus lii muštemvyehi, ohtsâšilo já vyehi čäittiđ rähisvuođâ.  
Juáigus uulât olgoláá ko säänih, aldeed já ovtâstit hiäimuid, skipárijd já olmoošsuhâpuolvâid.  
Meid taid kiäh láá jo kuáđđám taam maailm  
Sämmilâš juoigâmärbivyehi lâi vaarâst lappuđ. Ristâosko oonij juoigâm viehâ kuhháá pahhaan já tot lii meid hálbášum väldikulttuur peeleest. Suomâst juáigus áárvust anneem aalgij šoddâđ meid syemmilij juávhust sämmilij stuorrâ taaiđâr Nils Aslak Valkeapää (Áillohaš) taiđuu mield. Áillohaš puovtij juoigâm ohtsâškodálávt tuhhiittum já áárvust oonnum taaiđâhäämmin já čaaitij juoigâmärbivyevi njyebžilvuođâ já ovdánem. Áillohaš puovtij juoigâmärbivuáhán vaikuttâsâid jazzist já eres muusikstiijlâin. 
Sämisiärváduv já taaiđârij aktiivlâš pargo puátusin juoigâmärbivyehi lii álgám iälláđ já juoigâm máttáátteh meid škoovlâin. Ristâosko ij ane innig kieldee koskâvuođâ juoigâmân já juáigus lii kullum meid kiirhoin. Juáigus kulloo keevâtlávt tuše Yle Säämi ohjelmijn muádi väldikodálâš konsert teikâ ohjelmvuárhá vuotânväldihánnáá. 
Juoigâmärbivyehi lii kuittâg ain-uv uhkevuálásâš. Pargoeellim, meddâlvarrim sämikuávlust já kielâmolsom láá vaikuttâm sämmilij juávhust juoigâm kulluumân já kiävtun. 
Sämmilijn jyeigein lii jieijâs káttuservi, Sámi juoigiid searvi. Stuárráámus juoigâmtábáhtus lii Sámi Grand Prix-kišto, mii uárnejuvvoo ihásávt Taažâ Kuovdâkiäinust pessijái ääigi. Tobbeen väljejuvvojeh ive pyeremusah jyeigeeh. 
Tááláš sämimuusik váldá vaikuttâsâid ärbivuáválâš juáigusist já čáittá uđđâ olgospyehtimvuovijd já sämikulttuur ovdánem. 1960-lovo rääjist sämikielâlâš muusik aalgij čuávvuđ ääigi ovdánemsuundijd. Taan ääigi sämikielân čuojâtteh rock, pop, etno, hevi, tanssâmuusik, tekno, párnáilavluid, saalmâid já rap-muusik. Eromâšávt sämikielâlâš rap-muusik lii finnim huámášume meid aalmuglâš tääsist. 
Anarâškielâlâš rappar Amoc  
Sämikielâlâš kirjálâšvuotâärbivyehi lii nuorâ. Mainâsij mainâstem já njálmálâš mainâstemärbivyehi láá lamaš sämmilâš kulttuur já tiäđusirdem tergâdiih uásih suhâpuolvâst nuubán já lááččám vuáđu sämikielâlii kirjálâšvuođâ šoddâmân. Vuossâmuuh sämikielâliih almostitmeh lijjii Ruotâst ive 1619 teddilum kyehti oskoldâhlii kirjáá. Vuossâmuš tavesämikielâlâš čaabâkirjálâš kirje lâi ruotâsämmilii Johan Turi čáállám já kuvvim kirje ivveest 1910 Muitalus sámiid birra, mii lii muštâlus puásuisämmilij elimist. Turi halijdij jieijâs saanij mield muštâliđ virgeomâháid ete maggaar lii sämmilij eellim já tile, vâi virgeomâhááh šaddeh tiettiđ tain. Turi kovvee kirjestis uáli tárkká sämmilij eellim, historjá já sämmilij aalmugärbivyevi. Meid čällee, taaiđâr já puásuituállee, Ruotâ Vääččirist meddâl leijee Nils Nilsson Skum kuvvij sämmilâš luándupirrâs já puásuituálu. Lii ettum, ete sun piejâi hade suu kiirjijd tain kovvejum puásuilovo vuáđuld. Aalmug tiäđulâšvuotân  Skum poođij vuosâsajasávt kiirjijn Same sita - samebyn (1938). 
Suomâ sämikuávlust vuossâmuš merhâšittee sämikielâlâš čaabâkirjálâš kirje lâi vuovdâkuoškâlii máttáátteijee Hans-Aslak Guttorm nurâldâh Koccam spalli (Koccám spälli 1941). Nurâlduvvâstis  Guttorm ovdedij meid tavesämikielâ kirjálâš kielâ. 
Sämikielâ kirjekielâ ovdánmijn já sämisiärváduv kulttuurlâš moránem mield sämikirjálâšvuotâ aalgij ovdániđ 1970-lovo aalgâ rääjist. Kirjálâšvuođâst šoodâi vyehi kuvviđ ohtsâškode tuhhitmettum tiilijd já lädijduttemproosees vaikuttâsâid sämmilijd. 
Kirsti Palto vuossâmuš roomaan Guhtoset dearvan min bohccot (Kuáđuttus tiervân mii poccuuh) lâi Finlandia-iävtukkâssân ive 1986. Nils-Aslak Valkeapää tihtârááhtus Beaivi, áhčážan (Piäiváš, iäččám), 1988 vuoitij Tave-enâmij rääđi kirjálâšvuođâpalhâšume ive 1991. 
Suomâst ij tooimâ kuástideijee, mii kuástid sämikielâlâš kirjálâšvuođâ. Taažâst tuáimee Davvi Girji kuástid meid Suomâ sämmilij čáállám kiirjijd. Kirjálâšvuođâ ovdánem taheh vaigâdin uccâ markkâneh eromâšávt anarâš- já nuorttâlâškielâlâš čaabâkirjálâšvuođâst. Tááláá ääigi čaabâkirjálâšvuođâ jurgâleh väldikielâi já sämikielâi kooskâst. 
Vuossâmuuh sämmiliih kovetaaiđâreh lijjii čällee Juhan Turi sehe taažâsämmilâš John Savio. 1900-lovo aalgâst iällám Savio šoodâi tobdosin muorâsárgusijnis, moh oovdânpyehtih ärbivuáválijd sämifáádáid. Sämmilii kovetaiđuu kollepaje algâttij Nils Aslak Valkeapää sämiaalmug myytâin já luándukoskâvuođâst muštâleijee tavluidiskuin. Kovetaaiđâ váldá movtijdem tääl-uv nuuvt källeesárgusijn, nuáidioskoost, luándust ko tyejiärbivyevist-uv. Tááláá ääigi kovetaiđuu vievâst kovvejeh ain eenâb ohtsâškodálijd tuhhitmettum tiilijd, maid sämmiliih láá feerim já lädijduttempolitiik vaikuttâsâid sämisiärvádâhân. Eromâšávt Anarist ässee Merja Aletta Ranttila lii tobdos nuáidiosko já myytâid kieđâvuššee maalâkuvijnis. Ärbivuáválávt taiđuu láá sárgum puásuinahkijd, tääl taiđuu rähtih viehâ maaŋgáid materiaalijd já maaŋgâlágán materiaalijn. 
Taaiđâr Outi Pieski taiđârááhtus Säämi kulttuurkuávdáš Sajosist  
Sämmilâš tanssâärbivyehist lii siäilum tuše nuorttâlâšâi katrilli, mii lii finnim vaikuttâsâid ruošâ tanssâärbivyevist. Katrilli máttáátteh Aanaar škoovlâin já Čevetjäävrist já Njellimist láá jieijâs katrillijuávhuh. Nabdemist lii, ete sämmilijn lii lamaš toovlâš nuáidioskon já pivdon lohtâseijee tanssâärbivyehi, mutâ tast ij lah pááccám tiäđuid sämmilij aalmugärbivuáhán ige kirjálâšvuotân. 
Elleekovetaiđust já dokumentijn lii šoddâm vyehi mainâstiđ sämikulttuurist já ton ärbivuovijn sehe kuvviđ väldikulttuurij tooimâi vaikuttâsâin sämikulttuurân já ovtâskâs sämisuvváid. Ohtsâškodálâš olgospyehtim lii noonâ uási sämmilâš elleekove- já dokumenttaiđuu. 
Sämmilii elleekove äigi aalgij ive 1987, kuás Nils Gaup stivrij elleekove Tiennäyttäjä (Ofelaš). Elleekove lâi Oscar-iävtukkâssân. Sämmilâš elleekove ”uđđâ pááru” 2000-lovo aalgâst lii pajedâm oovdân uđđâ stivrejeijeesuhâpuolvâ. Elleekovesyergi škovlim lasanem tavveen lii išedâm pajedem. Ihásávt uđđâivemáánust Anarist uárnejum algâaalmugij ellekovefestivaal Skábmagovat (”Skammâkoveh”) lii sämmilii elleekove merhâšittee foorum. 
Säämi suuvâ laavlâ lii sämmilij virgálâš aalmuglâšlaavlâ. Säämi suuvâ lavlui lii čáállám saanijd vuosmuš sämmilâš riijkâpeivialmai Isak Saba já nuotâ pieijâm taažâ nyettejeijee Arne Sørlie. 
Säämi liipu lii vuávám sämitaaidâr Astrid Båhl. Ton arttâ puátá nuáiduruumbust já maadâsämmilâš Anders Fjellner tiivtâst Páiven párneh (Piäiváá päärnih), mast Fjellner kovvee sämmilijd piäiváá nieidân já kandân. Liipu ruopsis riegis kovvee piäiváá já čuovjâd máánu. 
Lippu já Säämi suuvâ laavlâ tuhhittuvvojii Sämmilij 13. konfereensâst Årest 1986. Aalmuglâšlavluu melodia tuhhiittui Sämmilij 14. konfereensâst Helsigist 1992. 
Yleisradio algâttij merikoskâsijd sämikielâlijd radiovuolgâttâsâid Suomâst ive 1947 roovvâdmáánust. Ohjelmist lijjii aalgâst vuoiŋâlâš ohjelm sehe äigikyevdilis uđđâseh. Tääl sämiradio, Yle Sápmi, lii ain tergâdumos sämikielâlâš tieđettemniävvu Suomâ sämmilijd. 
Yle Sápmi 
vuolgât ohjelm tavesämi-, anarâš- já nuorttâlâškielân. Yle Sápmi lii meid tergâdis kirjálâš media, ko tergâdumoseh uđđâseh láá čallum Yle Sápmi päikkisiijđoid. Yle Sápmi lii masa áinoo media, kost puáhtá kuullâđ sämmilâš juoigâmäärbi já uđđâ sämmilâš muusik. Yle Sápmi finnij sämitige säämi kielârääđi mieđettem säämi kielâtaho –palhâšume ive 2013. 
Yleisradio kalga 
laavâ 
mield uássin ohtsâškodálâš palvâlemtooimâ pyevtittiđ palvâlusâid sämikielân. Ohtsâštave-eennâmliih sämikielâliih tv-uđđâseh, Ođđasat, algii ive 2002 aalgâst. Taid pyevtitteh ohtsâšpargon Suomâ Yle Säämi Radioin, Taažâ NRK Säämi Radioin já Ruotâ SVT Sápmijn. Čohčuv 2013 Yleisradio algâttij jieijâs sämikielâlij tv-uđđâsij vuolgâttem väldikode viermist. Yle Sápmi pyevtit Suomâ áinoo sämikielâlâš párnáiohjelm, Unna Junná. 
Sápmelaš lâi Suomâ vuossâmuš sämikielâlâš äigipajelostâ. Tot almostui tavesämikielân iivijn  1935–2002. Tääl áinoo sämikielâlâš aavis lii Taažâst almostuvvee Avvir, mii almostuvá kuohtii ohhoost. Anarâškielâ Servi lii almostittâm Anarâš-loostâ ive 1987 rääjist. 
Ive 2011 adelum 
asâttâs avisij torjust toovâi máhđulâžžân vuossâmuu keerdi ohtsâškodálâš torjuu mieđettem sämikielâlâš aavisamnâstuv pyevtitmân. Toorjâ lii mieđettum asâttâs vuáimánšoddâm maŋa 
, mii pyevtit sämikielâlijd uđđâsijd sehe teddilum loostân ete viärmán. 
Sajos ocá lájádâshuolâtteijee sajasii 
Lájádâshuolâtteijee pargon lii huolâttiđ Saijoos viistij piäiválii čurgiimist já vala táárbu mield išediđ čuákkimij já tábáhtusâi keevâtlijn orniistâlmijn, moh tobbeen uárnejuvvojeh. 
Sajasâšvuotâ álgá 1.7.2015 já pištá 7.8.2015 räi. Pargo  miänástuvvee tipšom išedeh lájádâshuolâtteijee tuđhos tâi västideijee já kelijdeijee hárjánem uđđâáigásij almos viistij čurgiimist, sehe šiev  vuáruvaikuttâstááiđuh já njyebžilis pargohaldâšem. Pälkki miärášuvá sämitige pálkkááttemvuáháduv  vátávâšvuođâtääsi VII/VI mield, vuáđupälkki 1 489,69 eurod/mp, mon  lasseen máksojeh 24 % sämikuávlu lase já pargohárjánem miäldásiih  hárjánemlaseh. 
Ucâmušâid lahtosijdiskuin kalga toimâttiđ vu 22.6.2015 tme 16 räi Säämi kulttuurkuávdáš Sajosân čujottâsân Sajos,  99870 Aanaar teikâ sajos(at)samediggi.fi. Lasetiäđuid pargoost addel má. markkânistemhovdâ Johanna Alatorvinen,  johanna.alatorvinen(at)samediggi.fi, puh. 010 839 3109. Saijoos tooimân  puáhtá uápásmuđ čujottâsâst www.sajos.fi 
Puđâldâsteatter Ivaloiset Sajosist 
Aanaarlâš puđâldâsteatter Ivaloiset oovdânpuáhtá Aimo Vuoris čáállám čáitálduv Votkaturistit Sajos Dolla-Salist tuorâstuv 2.2.2012 tme 19. Liipuid uuvsâst tme 18 rääjist. Stivrejeijee: Ritva Savela. 
Kielâvuoigâdvuođah 
Sämitigge almoot uuccâmnáál kuttâ stipend 
Sämitigge almoot uuccâmnáál ohtsis kuttâ 500 euro stipend, moh láá uáivildum sämikielâ já/teikâ sämikulttuur válduaamnâs- já uálgiaamnâsuáppeid ollâtääsi škovliimist. Occein pivdojeh eromâš vuáđustâsah stipend uážžumân. Vuáđustâssân pyehtih leđe el. oppâčáitus-pargo rähtimân lohtâseijee eromâš koloh teikâ aassâmpäikkikode já oppâmpäikkikode kuhes kooskâst šaddee mätkikoloh. 
Rijjâhámásiih ucâmušah pivdojeh toimâttiđ  vástuppeeivi 20.11.2015 tme 16 räi čujottâsân Sämitigge/ škovlim- já oppâmateriaallävdikodde, SAJOS, 99870 Aanaar. Ucâmušân kalga lahteđ kopio oppâre-gisterváldusist. Ucâmuš puáhtá vuolgâttiđ meid šleđgâlávt čujottâsân 
Váijuvâš teikâ maŋanum ucâmušah iä kieđâvuššuu. 
Anarist 27.10.2015 
Sämitigge/ škovlim- já oppâmateriaallävdikodde 
Vuosmuš anarâškielâ algâoppâkirje vyeliškovlâlijd lii almostum 
"Tiervâ! Muu nommâ lii Ánná. Mii tuu nommâ lii?" Návt álgá vyeliškovlâliijd uáivildum vuosmuš anarâškielâ oppâkirje Hitruu! Ááhu kuuvl, mii almostui kiđđâluuhâmpaje aalgâst. Oppâkirje lii uáivildum vuáđuškoovlâ vyelimus luokáid já tot uápásmit uáppeid Ááná já Saammâl fáárust anarâškielân já kulttuurân. 
Ákku áásá Pakšvuonâ riddoost, já Ánná iälá távjá tobbeen. Ááhu muštâlusâi já Ááná já Saammâl savastâlmij pehti puáhtá máttááttâllâđ mielâkiddiivávt aanaar sämikielâ. Kirje mainâsij paaldâst siämmáá lehâstuvâst kavnojeh puoh uđđâ säänih já tai sujâttemhämih. Nuuvtpâ uáppee ij taarbâš usâškyettiđ saanijd nube sijđoin, veikkâ tieđust-uv kirje loopâst kavnojeh-uv puoh pitái säänih alfabeetlâš ornigist. Maŋeluppoost ive 2013 ääigi almostuvá taan kiirján lahtâseijee hárjuttâskirje. Hárjuttâsâi pehti uáppee nanosmit já kiärdud oppum aašijd. Luuhâmpitái loopâst lii ain pitá fáádán heivejeijee laavlâ, mon ulme lii sehe movtijdiđ uáppeid já išediđ mušteđ saanijd pyerebeht. 
Kirje lii čáállám Teija Linnanmäki já kuuvijd lii sárgum Riitta Ahonen. Sämitigge lii kuástidâm kirje já tom finnee uástiđ Sajosist Sámi Duodji -käävpist tâi Sämitige škovlim-já oppâmateriaaltuáimáttuvâst info(at)samediggi.fi. Kirje puáhtá uástiđ meiddei Sámi Duodji nettikäävpist. Lasetiäđuid finniih täst. 
Raavâdviäsu Lyeme 
Säämi kulttuurkuávdáá raavâdviäsuLyeme palvâl kuávdáá kongressij já čuákkimij tiilámpuurrâdmijn. Raavâdviäsu lii kuávdáá vuossâmuu keerdist. Ton stuorrâ laasâi čoođâ uáiná Juvduujuuhân já Aanaarjáávrán. 
Raavâdviäsust láá äššigâssajeh 50 äššigâsáid. Äššigâstilálâšvuođâin purâdemsaijeen puáhtá kevttiđ meid maaŋgâtoimâsali, mii lii raavâdviäsu paaldâst sehe kuávdáá čuákkimviistijd. Raavâdviäsu-Lyeme irâtteijen lii Outolintu Oy. 
Ohtâvuođâtiäđuh:   
puh. 0400 965 341 
Šleđgâpostâ: 
Stipedeh sämikielâ uáppeid 
Sämitigge juáhá stipedijd 17 sämikielâ uápuin pyereest miännástum uáppeid sämikuávlu kieldâi škoovlâin. 
Stipendeh juáhhojeh škovláid kiđđâjuuhlijn sehe eenikielâlijd já sämikielâ viereskiellân lohheid. Stipendeh adeluvvojeh 6 uđđâ pajeuáppei Ucjuv, Aanaar, Iänuduv já Suáđigil luvâttuvâin. Sii láá puohah čođâldittám tavesämikielâ iskoos pajeuáppetutkosist. 11 stipendit juáhhojuvvii vuáđumáttááttâs čođâldittám, oovcád luokast kiergânâm uáppeid. Vuáđáumáttááttâs stiipeend ožžuu 10 tavesämikielâ uápped já 1 nuorttâkielâ uáppee. 
VUÁĐUMÁTTÁÁTTÂS ČOĐÂLDITTÁM UÁPPEI STIPENDEH: 1. Kärigâsnjargâ Tiia Pohjanrinne 2. Čevetjävri Wille-Akseli Feodoroff 3. Kilbišjävri Laura Romakkaniemi 4. Aanaar Juulienna Näkkäläjärvi 5. Aanaar Saana Lappalainen 6. Suáđigil Aleksi Syrjä 7. Vuáčču Karen-Anni Hetta 8. Ucjuvnjälmi Áile Risten Holmberg 9. Hetta Juhani Kultima 10. Hetta Nilla-Máhtte Magga 11. Avveel Paula Rauhala 
UĐĐÂ PAJEUÁPPEI STIPENDEH: 1. Ucjuuhâ Jani Guttorm 2. Ucjuuhâ Milla Pulska 3. Iänudâh Nils-Juhan Juuso 4. Avveel Leena Niittyvuopio 5. Avveel Marjinga Sara 6. Suáđigil Reeta Pyhäjärvi 
Vaaljâlävdikode tiäđáttâs 
Kulluttâs 12.8.2015 
Vaaljâäššikirjeh postâduvvojeh kirjejum reivân jyehi jienâstemvuoigâdvuođâlâžân 7.9.2015 rääjist. Jienâstemvuoigâdvuođâlâš puáhtá jienâstiđ maaccâtmáin vaaljâäššikiirjijd poostâ pehti tegu ovdebijn-uv vaaljâin. Poostâ pehti vuolgâttum äššikirjeh kalgeh leđe vaaljâlävdikode toimâttuvâst Anarist majemustáá 5.10.2015 ovdil jienâirekinistem algâttem. Jienâstemvuoigâdvuođâlâš puáhtá meid macâttiđ jieijâs vaaljâäššikiirjijd persovnlávt 21.9.– 2.10.2015 koskâsii ääigi vaaljâlävdikode toimâttâhân; Aanaar, Sajos, Menesjärventie 2A. 
Jienâsteijest lii máhđulâšvuotâ siämmáá náálá ko almolijn vaaljâin-uv jienâstiđ eidusii vaaljâpeeivi vaaljâsoojijn pasepeeivi 4.10.2015 tme 10.00–18.00 ton sämikuávlu kieldâst, mii lii merkkejum vaaljâluvâttâlmân suu päikkikieldân. 
Vaaljâpeeivi jienâstem uárnejuvvoo: 
Hetta: Iänuduv kieldâtáálu, Ounastie 165 
Aanaar: Kulttuurkuávdáš Sajos, Menesjärventie 2A 
Ucjuuhâ: Sämitige toimâttâh, Kieldâtáálu, Luossatie 1a 
Vuáčču: Vuáču škovlâ, Ivalontie 8716 
Ulmuuh, kiäh láá sämikuávlu lájádâsâin tipšoost sehe toh ulmuuh, kiäh láá pääihist tipšoost, ege mudoi puávtáččii jienâstiđ, uážžuh táárbu mield išedeijee tipšosaajeest jienâstem várás. Ääšist kalga väldiđ ohtâvuođâ vaaljâlävdikode toimâttâhân čuj. Sajos, Menesjärventie 2A, 99870 Aanaar, puh 010 839 3189, 010 839 3195, 010 839 3185 tâi 
Anarist 7.8.2015 Vaaljâlävdikodde 
Mun lam Niillas Holmberg (2008) 
já eellim elimâm 16 vuossâmuu ihheed Ucjuuvâst, suomânieidâ uáivičohheest tassaaš, ko värrejim Tamperen luuhâđ. Ožžum saje Tampere olgosadelemtááiđu sierânâsluvâttuvâst, mast uáivilâm lii lamaš ovdediđ muusik, kirjálâšvuođâ já čaittâlem táiđuidâm nuuvt pyerrin ko máhđulâš, vâi puávtáččim paijeentoollâđ já ovdediđ jieččân kulttuur. Varrim sämikuávlust meddâl merhâšij tiäđust-uv stuorrâ nubástus elimân. Stuárráámus äšši varriimist lâi kuittâg tot, et ibbeerdškuottim pyerebeht, maid sämmilâšvuotâ munjin meerhâš. Motomin ferttee moonnâđ olgoláá vâi uáiná. 
Toh, kiäh láá lamaš motomin kuhháá meddâl pääihist perruuttáá já maccâm tastoo pááikán, pyehtih identifisistuđ munjin, ko must koijâdeh, maid sämmilâšvuotâ munjin meerhâš. Tot lii tobdo, mon lii väädis valdâttâllâđ. Kieskâd valmâštum tihtâkirjestân taat lii kuittâg lamaš ohtâ muu viggâmuš. Kirje ličij uáivil almostittiđ puáttee ive pelni. Čálám tavesämikielân, mii lii muu eenikielâ. Ko lijjim Tamperest, te oroi ohtânmaanoost tagarin, tegu liččim vuálgus monnii eres ooláádmuddoost, kuus puávtám ain táárbu mield patâriđ, já miiba tađe pyereeb tobdo! Maŋgâsân muu vyelgim Tamperen, s. 1100 kilomeetter kiäčán pääihist, lii lamaš koččâmâšmerkkâ. Motomij mielâst lam tegu hilgom madduidân, patârâm meddâl. Äšši lii eidu nubijkejij. Sämmilâšvuotâ, Säämi já sämikielâ láá piäiválávt muu mielâst. Tuubdâm, et lam vuálgám meddâl, vâi puávtám puáttiđ maasâd styerebin, vâi muu išedeijee kietâ ličij stuárráb. 
Puohnâssân lam tuođâi čiävláá sämmilâšvuođâstân, jiemge hepânâš tom. Ij koolgâ leđe rámmáá, mut ij lah puástud leđe čiävláá tast, maid lii já moos kulá. Hepânâššâm lii majemuu ihečyeđe ääigi oinum aaibâs tuárvi. 
SAJOSIST ÄŠŠIGÂŠ UÁSÁLIST JIEŠ KULTTUURFEERIM PYEVTITMÂN 
Aanaar siijdâst orroo sämikulttuurkuávdáš Sajos västid tááláá kulttuurmađhâšeijee, nk. tááláá humanist hástusân peessâđ jieš uásálistiđ feerim pyevtitmân, leđe feerim kuávdáást. Suu táárbuid jurdâčen lii rahtum Saijoos pargopáájáhammiittâs. Puáttee keesi Sajosist olášuttojeh ärbivuáválij já váhá táálái-uv säämi tuojij pargopáájáid, main ärbivuovijn kiddiistum mađhâšeijeeh peesih jieš rähtiđ säämi tuojijd mätkimušton. 
Nuorâ tuáijáráid ađai säämi kietâtyejerähteid čááitu tile  
Sajos pálkkáát nuorâid, eidu valmâštum säämi kietâtyeje áámmátlijd, tuáijárijd, faallâđ eromâšávt mađhâšeijeid ferimijd säämi kietâtuojij rähtimist. Äššigâšah uážžuh valjiđ jieškote-uv kietâtyejimolsoiävtuin sii mielâstuttee já rähtiđ tyeje olssis mätkimušton. Kietâtuojij rähtim paaldâst kietâtyejestivrejeijeeh mainâsteh meid säämi kietâtuojij historjást já ärbivuovijn sehe jieijâs kietâtyejivuovijn. – Juurdâ pargopáájáid lii šoddâm äššigâšâi šaddee mielâkiddiivâšvuođâst sämikulttuur já ärbivuovij kuáttá. Ääši piejâi ovdâskulij Sajosist orroo puigâ sämituojij käävpi Duodji Shop toimâttâsjođetteijee Aune Musta movtijdittem ovdediđ nubemuáđusii pyevtittâshammiittâs kietâtuojij pirrâ, iätá Saijoos markkânistimhovdâ Marja Männistö. 
Sämitige haldâttâhhovdâ Juha Guttorm paahud, ete jurduu tyehin lii meid viggâmuš ovdediđ Saijoos kulttuurlâš siskáldâspyevtittâs uđđâ toimâvuovijn, lasettiđ säämi kietâtyeje tubdâm já ton pehti levâttiđ vijđásubbooht-uv tiäđu sämmilijn algâaalmugin sehe lasettiđ sämituojij vyebdim já pyerediđ sämituáijárij áigápuátuiävtuid. – Lasseen halijdep ovdediđ já virkosmittiđ Saijoos kuáhtám- já teivâdemsaijeen sehe faallâđ nuorâ sämmilâš tuáijáráid pargo jieijâs päikkikuávlust. 
Anarist láá ain rahtum säämi kietâtyejeh já oonnum toh ävkkin mađhâšem koskâvuođâst, mast ovdâmerkkân láá maaŋgah kietâtyejigalleriah já –käävpih sehe pargopáájáh. Iärun kietâtyejikaavpij já Saijoos pargopáájái koskân lii, ete Sajosist mađhâšeijee piäsá jieš uásálistiđ tyeje vaalmâštmân já máttáá iberdiđ ton áárvu. 
Jieškote-uvlágáneh kietâtyejeh jieškote-uvlágán táárbun  
Mađhâšeijee puáhtá rähtiđ jieijâs äigitaavlu raamij siste tane- teikâ cimcâhkietleppriggee, puásuičuárvičevečiiŋâ, njuškompäädi, särgimuorâiguin kuuđđum čeveliijne já puásui näähkist seehâ ađai šišneseehâ já jieškote-uvlágánijd puásuitähti- ja -čuárvituojijd. Kietâtyejipáájáh olášuttojeh Saijoos čuovis válduaulast máávsu vuástá. Juávhuh kalgeh väridiđ jieijâs pargopáájáäigi, vâi sijjân puáhtá táárbu mield orniđ lasemáttáátteijeid. Saijoos kietâtyejipáájáh olášuttojeh ááigán 17.6. - 12.8.2013 argâpeeivij tme 11-17. 
Lasetiäđuh:  
Juha Guttorm, haldâttâhhovdâ, Sämitigge, www.samediggi.fi 
Aune Musta, toimâttâsjođetteijee, Duodji Shop, 
OA spesiaalraportistee S. James Anaya: Sämmiliih ovdâmerkkâ 
- Tave-enâmij sämmiliih láá ovdâmerkkâ maailm eres algâaalmugáid, ko sij ovdedeh uđđâ maallijd algâaamugij vuoigâdvuođâi turviimân. 
Šieu ovdâmerkkâ uđđâ maallijn lii enâmij haldâttâsâi já kuulmâ väldikode sämitigij ohtâšpargon valmâštâllâm iävtuttâs tave-eennâmlâš sämisopâmuššân. OA:st algâaamugij olmoošvuoigâdvuođâi já vuáđuvuoigâdvuođâi spesiaalraportisten tuáimee professor S. James Anaya puovtij tiervâttâsâs säämi parlamenttârij konfereensân Ruávinjaargâst majebaargâ 28.10. 
Spesiaalraportistee Anaya páhudij lemin uáli táválâš, et algâaalmug lii juáhásâm maaŋgâ väldikode kuávlun. Tanen sämmilij ovdedm malli kuávlulâš algâaalmugsopâmušâst puáhtá toimâđ šieu ovdâmerkkân eres algâaalmugáid, kiäh eellih siämmáá tiileest. Sun avžuuttij säämi parlamenttâráid čovgâ ohtsâšpargo tave-eennâmlâš sämisopâmuš finniimân vuáimán. 
Säämi parlamenttârij konfereensân uásálistii Suomâ, Taažâ já Ruotâ sämitigij jesâneh, Ruošâ sämiseervij ovdâsteijeeh, tárkkojeijeeh já sämiaašijd kieđâvuššee virgeomâhááh já poliitijkkáreh. Konferens uárnejeijen tooimâi 2000-lovo aalgâst vuáđudum säämi parlamentaarlâš rääđi, mii lii Tave-enâmij sämitigij ohtsâšpargo-orgaan. 
Konferens ohjelm šoodâi tave-eennâmlâš ohtsâšpaargon kullee aašijn tegu säämi kielâohtsâšpargoost, säminuorâi tave-eennâmlâš ohtsâšpargoost sehe Suomâ, Ruotâ já Taažâ pärniäššiváldálij ohtsâšpargoproojeekt puátusijn. Säämi kulttuuroho ohtsâš teema, algâaamugij ärbitiätu, lâi meiddei konferens teeman. 
Sajadâh já väridem 
Säämi kulttuurkuávdáš Sajos lii Sämieennâm vááimust, Aanaar markkânist. Páihálij ulmui kyeliráájjun kočodum Juvduujuuhâ, meccikuávlulâš Aanaarjävri, pegâlmâs Ocomâštuodâr sehe maaŋgâpiälásâš Aanaar vandârdemkuávlu adeleh raamih Suomâ sämikulttuur kuávdážin tubdum Anarân. 
Keejâ Saijoos sajaduv. 
Räähti falaldâhpivdem. 
SAIJOOS TIILÁÁMVÄÄRRIDMEH:  
Säämi kulttuurkuávdáš Sajos  
Sajos, 99870 Inari 
Puh 010 839 3109 
Šleđgâpostâ: 
Oovtâstpargoost:  
Visitinari, Inarintie 38, 99870 INARI, Puh. +358 (0)40 179 6069 Skype: inari.event, šleđgâpostâ: www.visitinari.fi Ijâstâllâmväärridmeh, ohjelmpalvâlusah, fievridemeh, uápistemeh, čuákkimtileh, piergâslaiguuttem. 
Aimo Guttorm väljejui Sämitige lahâčällee viirgán 
Ucjuvlâš vuoigâdvuođâtiettuu kandidaat/ värituámmár Aimo Guttorm väljejui Sämitige lahâčällee fastâviirgán, mii lâi lamaš áávus moonnâm čoovčâ rääjist. 
Guttorm lii hoittám áávusorroo virge ton rääjist, ko Heikki J. Hyvärinen paasij iäláttâsân. Guttorm vuoitij jienâstmist vuoigâdvuođâtiettuu kandidaat Siiri Jomppas jienâiguin 11-9. Viirgán uccii puohnâssân nelji ulmuu, main ohtâ kiäsádâdâi kištoost ovdil valjim. 
Sämitige lahâčällee lii juuriidlâš-haaldâšlâš virgealmai, kiän pargoid kuleh el. valmâštâllâđ sämmilij vuoigâdvuođâsajattuv kyeskee aašijd tegu ciälkkámušâid, oovdânpyehtimijd, peleväldimijd, muštottemčalluid já motomin joba asâttâsiävtuttâsâid. Lasseen lahâčällee tuáimá Sämitige iäláttâs- já vuoigâdvuođâlävdikode oovdânpyehten já čällen. 
Sämitige čuákkim pištij vuossaargâ koskâiijâ räi. Lahâčällee valjim lasseen meridij čuákkim tááláá vaaljâpaje toimâohjelmâst, ekonomiavuáváámist já tuhhiittij moonnâm ive ruttâtuálulopâttem. Eres ääših sirdojuvvii puátteid čuákkimáid. 
Aalmugijkoskâsâš artikla 8(j) pargojuávkku iävtut algâaalmugij ärbivuáválii tiäđu syeje ovdedem 
Sämitige ovdâsteijeeh uásálistii aalmugijkoskâsii artikla 8(j)-pargojuávhu káávcád čuákkimân Montrealist. Pargojuávhu lii vuáđudâm biodiversiteetsopâmuš vuáláčälleestaatâi uásipeličuákkim (COP). Pargojuávhu pargo stivree  COP tuhhiittem maaŋgâihásâš pargo-ohjelm artikla 8(j) tooimânpieijâmân. Pargojuávhu pargon lii pargo-ohjelm olášuttem sehe čuávvoo biodiversiteetsopâmuš uásipeličuákkim artikla 8(j) kyeskee miärádâsâi valmâštâllâm. Čuávvoo uásipeličuákkim tolluu puáttee čoovčâ Maadâ-Koreast. 
Sämitige saavâjođetteijee Klemetti Näkkäläjärvi, kote uásálistij pargojuávhu čuákkimân jo kuálmád keerdi, oonij čuákkim tehálâžžân. ” Aalmugijkoskâsiih artikla 8(j)-pargojuávhu čuákkimeh láá teháliih aalmuglávt já almugijkoskâsávt. Čuákkimijn piäsá pyehtiđ oovdân Suomâ sämmilij uáinuid, vaikuttiđ miärádâstohâmân, finniđ uđđâ jurduid ärbivuáválii tiäđu syeje pyereedmân sehe lonottiđ jurduid maailm eres algâaalmugij koskân,” saavâjođetteijee  Näkkäläjärvi muštâlij. Čuákkimân uásálistii puoh sämitige aalmuglii 8(j)-pargojuávhu jesâneh. ”Aalmuglii tooimânpieijâm já puátteevuođâ jurdâččin lii eromâš tehálâš, ete nuuvt maŋgâ sämitige ovdâsteijee aalmuglâš 8(j)-pargojuávhust, ko máhđulâš, uápásmuvá artikla 8(j):n já toos lohtâseijee aalmugijkoskâsii miärádâstohâmân”, Näkkäläjärvi tiäddut. 
Suomâ sämitige ovdâsteijeeh uásálistii čuákkimân Suomâ staatâ delegaatiost. Čuákkimijn Euroop Union jeessânstaatah viggeh ráđádâllâđ ohtsii uáinu koordinaatiočuákkimijn, mooid meid sämitigge uásálistij. ”Mii lep lamaš fáárust valmâštâlmin Suomâ uáinuid čuákkimân jo kuhháá ovdil eidusâš čuákkim já lep puáhtám jieijah iävtuttâsâid el. Suomâ vástádâssáid biodiversiteetsopâmuš čäällimkoodán čuákkimaašijn, Näkkäläjärvi muštâlij”. 
Kahwanake mohawkijd (Kanien: keha'ka) ovdâstâm Charles Patton adelij čuákkimân ärbivuáválii mohawk-sivnádâs já lavlui ustevvuođâ lavluu  
. Kove: Inga-Briitta Magga. 
Čuákkim äššilistoost lâi vuáttámušâi muštâlem artikla 8(j)- pargojuávhust já eromâšávt tast, maht algâaalmugeh láá uásálistâm biodiversiteetsopâmuš tooimânpieijâmân. EU- saavâjođetteijeestaatâ Liettua muštâlij čuákkimân EU sahâvuárust eromâšávt tast, maht artikla 8(j) lâi tooimânpieijum Suomâst. Čuákkimân muštâlui aalmuglii biodiversiteetstrategiast sehe vuáđudum aalmuglii 8(j)-pargojuávhust, mon saavâjođetteijen tuáimá sämitige saavâjođetteijee Klemetti Näkkäläjärvi. 
Čuákkimist kieđâvuššui OA algâaalmugij pissoo foorum avžuuttâs väldiđ kiävtun biodiversiteetsopâmuš tooimânpieijâmist teermâ algâaalmug já páihálâšsiärvus tááláá algâaalmug- já páihálâšsiärvus saajeest. Suomâ tuárjui  terminologia nubástittem pissoo foorum iävtuttâs mield uđđâ biodiversiteetsopâmuš miärádâssâin. EU-jeessânstaatah iä lamaš ääšist oovtmielâliih. Čuákkim ij pastam rähtiđ ääšist 
čuávdus peic iävtuttij OA 
rähtiđ terminologia máhđulâš nubástutmist lavâlâš analyys já uásipeličuákkim toohâđ ääšist miärádâsâid.”Čuákkim navcâttemvuotâ toohâđ ääšist miärádâs lâi algâaalmugijd stuorrâ pettâšume. Terminologia nubástittem västidiččij vyeimist orroo olmoošvuoigâdvuotâvuáháduv. Eromâš lâi, ete terminologia nubástittem vuástálistij meid muáddi taggaar staatâ, moh lijjii tuhhiittâm OA algâaalmugjulgáštuš”, sämitige stiivrâ jeessân Petra Magga-Vars muštâlij. 
Aalmugijkoskâsii artikla 8(j)-pargojuávhu pargoost lii savâstâllum maŋgii biodiversiteettân lohtâseijee ärbivuáválii tiäđu maacâtmist maasâd algâaalmugsiärvusáid. Čuákkim iävtut, ete aldapuátteevuođâst uárnejuvvoo viijđes čuákkim valmâštâllâđ rijjâtátulijd ravvuid ärbivuáválii tiäđu maacâtmân. Ravvuuh puáđáččii čuávvoo aalmugijkoskâsii 8(j)-pargojuávhu valmâstâllâmnáál já ain ovdâskulij 13 uásipeličuákkim tuhhiittemnáál. ”Ärbivuáválii tiäđu macâttem lii tehálâš maaŋgâ algâaalmugân. Sämmilij ärbivuáválii tiätun lohtâseijee arkkâdâhmateriaaleh láá valjeest nuuvt Suomâ arkkâdâhlágádâssâin ko olgoenâmijn-uv. Suomâst kolgâččij algâttiđ savâstâllâm já čielgimpargo, ete maht arkkâdâhmateriaal finnejuččij pyerebeht, ovdâmerkkân digitistmáin, sämmilij olámuudon ovdâmerkkân sämiarkkâdâhân teikâ sämimuseo Siijdân”, sämitige värisaavâjođetteijee Heikki Paltto muštâlij. 
Čuákkim tollui aalmugijkoskâsii áimujotolâhseervi (IATA)-válduviäsust. Čuákkimân uásálistij viijđes juávkku sopâmuš ratifisistem staatâi ovdâsteijeid, tárkkojeijeid sehe algâaalmugij ovdâsteijeid   
. Kove: Inga-Briitta Magga 
Čuákkimist tollui tematlâš savâstâllâm biodiversiteetsopâmuš artiklai 8(j) já 10 (c) ovtâstumesoojijn. Artikla 10 (c) suoijâl ärbivuáválii luándu pištee kevttim. Čuákkim iävtut uásipeličuákkimân ete tot tuhhiittiččij toimâohjelm táválâš luándukevttim suoijâlmân tievâs oovtâstpargoost algâaalmugijguin. ”Suomâst artikla 10(c) kuáská eromâšávt säämi puásuituálu já eres ärbivuáválijd iäláttâsâid. Lii tehálâš ete sehe ärbivuáválâš tiätu ete táválâš pištee luándukevttim torjuu. Suomâst artikla puátá oovdân eromâšávt säämi ärbivuáválâš kuáttumjuurrâmvuáháduv turviimist”, Paltto muštâlij. 
Čuákkimân uásálistii ovdâsteijeeh Ruotâ já Taažâ sämitiggijn. Sämitigeh tollii ohtsii čuákkim artikla 8(j) tooimânpieijâmist jieškote-uv staatâst. Čuákkimist soppui ete sämitigeh tiätásmitteh oovtâstpargo artikla 8(j) tooimânpieijâmân. Ohtâsâš iävtuttâs tolvuu säämi parlamentaarlâš rääđi kieđâvuššâmnáál čuávvoo kiiđâ. ”Lam ilolâš, ete uážžup ohtsâštave-eennâmlâš oovtâstpargo joton 8(j)-aašijn. Suomâ sämitigge lii viggâm ovdediđ oovtâstpargo ääšist jo ovdil-uv, mutâ äigi ij lamaš talle toos vala vaalmâš. Artikla 8(j) já ärbivuáválii tiäđu syeji lahtoo meid tave-eennâmláš sämisopâmušân já säämi parlamentaarlâš rääđi tooimâ oovdedmân. Aalmugijkoskâsâš artikla 8(j)-pargojuávkku iävtuttij el. sui generis (áinoošlajâsâš)- vuáháduv rähtim tiilijn, main ärbivuáválii tiäđu haldâšeijee aalmug áásá maaŋgâ sierâ staatâ kuávlust. Mij kolgâp-uv vuáijuđ SPR:st eidu sui generis- vuáháduv rähtimân”, Näkkäläjärvi muštâlij. 
”Pargo ij pääsi taas. Oovdânpyehtip čuákkim puátusijd aalmuglâš artikla 8(j)-pargojuávkun, mii meerrid máhđulijn jotkâtooimâin. Aalmugijkoskâsii artikla 8(j)-pargojuávhu čuákkimmiärádâsâin uási paasij čuávdimnáál ollásávt COP:n nuhtán pargojuávhu avžuuttem. Taat meerhâš tom, ete sämitigge kalga leđe aktiivlávt fáárust vaikutmin Suomâ já EU uáinuid čuávvoo COP:st já ton valmâštâlmijn”; Näkkäläjärvi tiäddut. 
Sämitige delegaatio peesâi čuávvuđ kanien’kéha- kielâ rävisolmoošmáttááttâs kanien:keha'ka- aalmug jesânáid. Tilálâšvuođâst savâstâllii algâaalmugkielâi máttááttâs já kielâi iäláskittem hástusijd.  
Kove: Inga-Briitta Magga. 
Sämitige delegaatio kolliistâlâi čuákkimpuudâ ääigi Kanien:keha'ka (mohawk) – Aalmug kielâ- já kulttuurkuávdáást Kahnawakest, Montreal maadâbeln. “ Lii tehálâš uápásmuđ meid eres algâaalmugij kielâ já kulttuur tuárjoo tooimân. Uápásmuim kielâ- já kulttuurkuávdáá tooimân já peesâim čuávvuđ máttááttâs. Veikâ mii kulttuureh láá ereslágáneh, hástuseh jieijâs kielâ já kulttuur siäilutmân láá siämmáálágáneh.” Petra Magga-Vars muštâlij. 
Čuákkimij nuuhâm maŋa sämitige ovdâsteijeeh uápásmuvvii biodiversiteetmuseon (Biodome), mii kovvee Kanada jieškote-uv luándutijpâid já tai elleid. 
Lase tiäđuh biodiversiteetsopâmuš artikla 8(j):st 
Čuákkimmiärádâsah 
Tiäđáttâs sämitige ornim miäldustábáhtusâst 8(j)-čuákkimist 
Aalmuglâš biodiversiteetstrategia já -toimâohjelm 
Sämitige saavâjođetteijee blogi, kost sun maainâst 8(j)-čuákkim tubdâmušâin 
Lasetiäđuh:  
Sämitige stiivrâ čuákkim 24.2.2015 
Sämitige stivrâ čokkânij kieđâvuššâđ huápulijd aašijd sämitige eidusii čuákkim ohtâvuođâst. 
Puoh huápumus äššiubâlâšvuotâ kuoskâi sämitige uásálistmân Kielâkäldee-haahân. Suomâ sämitigge finnij kuovâmáánu pelimuddoost váiloo tiäđuid oovtâstpargokuoimijn ruttâdemucâmušân. Sáfá2-haahâ lâi joođoost 1.1.2013-30.6.2014, mon ääigi toimâm Säämi Kielâkäldee lâi kuulmâ eennâm sämitigij ohtsâš sämikielâi áámmát- já reesuurskuávdáš. Säämi parlamentaarlii rääđi (SPR) stivrâ meridij, ete Suomâ sämitigge valmâštâl ruttâdemucâmuš Kielâkäldee jotkâprojektin. Haavâ ulmen lii pieijâđ joton Interreg-ruttâdlâš haavâ Kielâkäldee, vâi Säämi Kielâkäldee tooimâ puávtáččii pieijâđ uđđâsist joton já mon ääigi finniiččii visásmittuđ reesuurs- já áámmátkuávdáá pisovâš ruttâdem. Kielâkäldee pargoid kuleh kielâtipšom, kielâ ovdedem, terminologiapargo, normâdem já nommâdâhpalvâlus. Kielâpargeeh haavâst porgâččii maadâ-, julev-, anarâš-, nuorttâlâš- já tavesämikielâst. 
Suomâ sämitigge lii haavâst válduhahâkyeimi já hahâkyeimin láá Taažâ já Ruotâ sämitigeh. Haavâ pištem lii 34 mánuppaijeed já lii suunnâttâllum, ete tot álgá 1.8.2015 já nohá 31.5.2018. Haavâst porgâččii 12 olmožid. Suomâst porgâččii proojeekthovdâ, proojeektčällee já kielâpargeeh tavesämi-, anarâš- já nuorttâlâškielâst.  Haavâ olesbudjet lii 3 170 927 €, mast Suomâ sämitige uási lii 238 000 eurod (7,5 %). Suomâ sämitige ruttâdemuási šadda riehtiministeriö sämitiigán ihásávt mieđettem staatâtorjust ohtsii kielâoovtâstpaargon. Sämitige almosčuákkim tuhhiittem budjet-toimâvuáváámist taan ihán ohtân ulmen lâi asâttum ruttâdem uuccâm Säämi Kielâkäldei já tooimâ ovdedem pisovâžžân. 
Sämitige stivrâ meridij uásálistiđ Kielâkäldee-haahân já vuolgâttiđ ruttâdemucâmuš Laapi Liton já Euroop kuávluovdedemruttârááju Interreg Nord ohjelmân. 
Stivrâ tuhhiittij vástádâs OA olmoošvuoigâdvuođâváldálii toimâttâhân OA algâaalmugjulgáštuš olášutmist. Meridui, ete vástádâs vuolgâttuvvoo tiättun meid SPR:n, oovtviärdásâšvuođâváldálâžân ja el. sierâ ministeriöid. OA olmoošvuoigâdvuođârääđi lii pivdám miärádâsciälkkámušâstis 27/13 (Human Rights and indigenous people) OA algâaalmugaašij äššitobdeemekanism (EMRIP) OA olmoošvuoigâdvuođâváldálii (OHCHR) torjuin rähtiđ čielgiittâs, mast selvâtteh staatâi já algâaalmugij uáinuid pyeremus vuovijn olášuttiđ OA algâaalmugjulgáštuš kenigâsvuođâid. EMRIP oovdânpuáhtá raapoort OA olmoošvuoigâdvuođârääđi 13 čuákkimist čohčâmáánu 30. peeivi 2015.  Sämitigge kieđâvušâi vástádâsâstis algâaalmugjulgáštuš olášuttem Suomâst já meid Euroop Unionist. 
Sämitigge pahudij, ete stuárráámus čuolmâ algâaalmugjulgáštuš kenigâsvuođâi olášutmist lii staatâi haalu leđe čonâdâthánnáá julgáštušân já anneem tom tuše mooraallávt kenigitten. Meid Suomâst tulkkojeh, ete algâaalmugjulgáštuš ij kenigit Suomâ riehtiopâlávt. Julgáštuš aneh tergâdin tuše aalmugijkoskâsijn algâaalmugčuákkimijn. Stuárráámus čuolmâ julgáštuš kenigâsvuođâi olášutmist lii haalu vääni.  Sämitigge tiäduttij, ete Suomâst láá šiev máhđulâšvuođah ovdediđ algâaalmugjulgáštuš kenigâsvuođâi olášuttem, jis ovdâskodde tuhhit sämitige stiivrâ oovdânpyehtimijd sämitiggelaahân já ILO 169-sopâmuš ratifisistmân oovdânpyehtimij miäldásávt. 
Sämitige uáinu mield algâaalmugjulgáštuš kenigâsvuođâi olášuttem kolgâččii čuávvuđ merikoskâsávt.  Čuávvum kolgâččij leđe staatâkuáhtásâš já čuávumist kolgâččii kuullâđ meid staatâ kuávlust ässee algâaalmugijd. Staatân kolgâččii pyehtiđ adeliđ avžuuttâsâid pehtilittiđ julgâštuš olášuttem. Vâi staatah olášutáččii algâaalmugjulgáštuš kenigâsvuođâid, lii velttidmettum, ete staatâid  vuárnutteh aalmugijkoskâsávt olášuttiđ kenigâsvuođâs. 
Sämitigge anaččij uáli tergâdin ete olmoošvuoigâdvuođâváldálii toimâttâh já EMRIP tuđhâččii eromâšávt Ruošâ algâaalmugij tile. 
Sämitige uáinu mield EU kalga ovdediđ tooimâs algâaalmugvuoigâdvuođâi oovdedmân meid sispolitiikâst. EU kalga systemaatlávt teivâđ já kuullâđ sehe ráđádâllâđ sämitige já SPR aašijn, moh vaikutteh sämmiláid, vâi finnejeh eromâšávt algâaalmugáid já sii vuoigâdvuođáid kyeskee miärádâstohâmân rijjâ, tiätun vuáđuduvvee munemietâmâš. Sämitigge pivdá, ete EMRIP kiddee huámmášume EU roolin algâaalmugjulgáštuš já algâaalmugij maailmkonferens loppâäššikirje kenigâsvuođâi olášutmist. 
Čuávuvâš sämitige stiivrâ čuákkim tuálloo njuhčâmáánu aalgâst. 
Uđđâ oppâmateriaaleh anarâš- já nuorttâlâškielâ máttááttâsân 
Anarâš- já nuorttâlâškielâi máttááttâs toorjân láá almostum kuohtuid kieláid ohtsis nelji sierâlágán poster. Posterih aneh sistees kuuvijd já noomâid argâpihtâsijn já káárvuloosijn, heŋkselijn sävnitakkijd. Posterih láá uáivildum máttááttâs toorjân kielâpiervâláid, peivikiäččusoojijd já sämikielâlijd luokkaid. 
Tiina Sanila-Aikio já Pirjo Lotvonen lává čáállám nuorttâlâškielâlij posterij teevstâid. Anarâškielâlij posterij teevstâid lii čáállám Tanja Kyrö. Posterij koveh láá čuovâkoveh já taid lii váldám Ulla Isotalo. 
Posterij lasseen cuáŋuimáánust almostui meid uđâsmittum teddilâs Elna Magga já Päivikki Nillukka-Rauhala čáállám já  Merja Aletta Ranttila kuvvim 2. luoka tavesämikielâ eenikielâ oppâkirjeest Giellaleaika.   
Pekka Sammallahti Säämi-suomâ-säämi sänikirjeest (Sámi-suoma-sámi sátnegirji) lii meid almostum uđđâ teddilâs. Ovdebáá laseteddilâs almostui moonnâm kuovâmáánust já ton vuobdii jotelávt loopân.  Sämitige almostittâm kirje lii nálásâšteddilâs Girjegiisá Oy algâaalgâst ive 1993 almostittum kirjeest. Sänikirje säämi-suomâ –uásist láá paijeel 12.000 säännid, suomâ-säämi –uásist vuot paijeel 20.000 säännid.  Kirje lii tääl finniimist Sámi duodji-käävpist Sajosist Anarist já seervi nettikäävpist  .   
Puoh sämitige almostittem oppâmateriaaleh láá finniimist meid škovlim- já oppâmateriaaltoimâttuvvâst ritva.tammela(at)samediggi.fi. 
Sämikielâ 
Sämikielân lohtâseijee aašijn Sämitiggeest västid säämi kielârääđi . Säämi kielârääđi koskâvuođâst väljee sämitigge ovdâsteijes meid säämi parlamentaarlâš rääđi vuálásâžžân tuáimee säämi kielâlävdikoodán . Lasseen sämitiggeest lii sämikielâ toimâttâh , mii västid ereslasseen säämi kielâlaahân lohtâseijee jurgâlusâi tooimâtmist virgeomâháid, parga sämikielâ sajattuv pyereedmân sehe uásálist sierâlágán terminologia projektáid. 
Suomâ kulmâ sämikielâ 
Sämikielah láá ohtsis love, tain kulmâ sárnojeh Suomâ sämikuávluin. Suomâ sämmilijd puáhtá návt kielâlávt jyehiđ kuulmâ juávkun: tavesämmiláid, aanaarsämmiláid já nuorttâsämmiláid. Stuárráámus kielâhaamijn lii tavesämikielâ (davvisámegiella), mii kiävttoo sehe Suomâ, Ruotâ ete Taažâbeln. Stuárráámus uási sämikielâ já sämikielâlâš máttááttâsâst, sämikielâlâš tiäđusirdemist, kirjálâšvuođâst, musikkist já puohâin almostittum sämikielâlâš materiaalist lii tavesämikielâlâš. Suullân 75-90 % puoh sämikielâ sárnoo ulmuin kevttih tavesämikielâ. Stuárráámus uási sist áásá Taažâbeln. Suomâst tavesämikielâ sárnuh eenikielânis suullân 2000 olmožid. Nuorttâlâškielâ lii ärbivuáválávt kevttum Kuáláduvnjaargâ viestâruásijn, kost tom eenikielânis sárnoo nuorttâsämmiliih asâttuvvojii Suomân majemui soođij maŋa. Tááláá ääigi nuorttâsämmiliih äässih iänááš uásin Aanaar kieldâ kuávlust já nuorttâlâškielâ sárnoo lohomere nabdojeh lemin s. 350. Huolâstuttee nuorttâlâškielâ tile uáivilist lii tot, ete nuorâb suhâpuolvâ ij lah máttám nuorttâlâškielâ eenikielân. Kielâpiervâltoimâ já nuorttâlâškielâlâš škovlâmáttááttâs láá kuittâg mottoom verd lasettâm kielâ kevttim suomâkielâ paaldâst. Anarâškielâ lii sämikielâin áinoo, mii sárnoo tuše Suomâst já mii lii ärbivuáválávt sarnum tuše Aanaar kieldâ kuávlust. Anarâškielâ sárnooh láá s. 300. Anarâškielâ kirjekielâ sajattâh lii nanosmâm já iäláskâm majemui iivij ääigi kielâpiervâltooimâ vievâst. Meid škoovlâst anarâškieláin adelum máttááttâs meeri lii ihásávt lasanâm huámášitteht eidu kielâpiervâltooimâ áánšust. 
Sämikielah já Sämitigge 
Sämikielâ lii säämi algâaalmug kielâ. Suomâ staatâ lii jiejâs lahâasâttâssáin sehe aalmugijkoskâsâš sopâmušâiguin čonâdâttâm turvâstiđ säämi algâaalmug kielâ já kulttuur paijeentoollâm já ovdedem. Sämmilijn lii Suomâ vuáđulaavâ mield kielâs já kulttuuris kyeskee jiešhaldâšem sämikuávlust. Taam jiešhaldâšem olášut Sämitigge. Sämikielâi sajattâh lii uhkevuálásâš veikkâ sämikielâi tile lii mottoom uásild majemui iivij puáránâm. Ohtsâškodálâš tooimâin peerusthánnáá puoh sämikielah kuleh Unesco aalmugijkoskâsâš luokittâs mield uhkevuálásâš kieláid. Suomâst sarnum aanaar- já nuorttâsämikielâ luokittâllojeh uáli uhkevuálásâš kiellân. Keessiv 2002 sämikielâ meridui väldiđ mieldi EU komissio tuođâlávt uhkevuálásâš kielâi ohjelmân. Veikkâ sämikielâid lii mottoomverd puáhtám iäláskittiđ, tarbâšeh toh ennuv sierâlágán toorjâtooimâid vâi toh siäiluččii suhâpuolvâst nuubán. Suomâst lii jotonpieijum sämikielâi kyeskee kielâiäláskittemohjelm já Sämitigge lii čiälkkámušâstis huáputtâm iälákittemohjelm tooimânpieijâmij resurssijd já olášuttem. 
Sämikielân lohtâseijee aašijn sämitiggeest västid säämi kielârääđi. Sämikielâ toimâttâh oovtâst säämi kielâraađijn kocá já oovded sämmilij säämi kielâlaavâst mainâšum kielâlâš vuoigâdvuođâi olášume. Sämmilij vuoigâdvuođâst kevttiđ jieijâs kielâ virgeomâhijn asâttui vuosmuu keerdi ive 1991 (516/1991) nk. sämmilij kielâlavváin. Taan laavâst sämmilij kielâlâš vuoigâdvuođâi olášume vuáđudui iänááš jurgâlmân já tulkkuumân. Eidu ton keežild sämmilij kielâlâš vuoigâdvuođah iä tuotâvuođâst olášum aldagin nuuvt vijđáht ko lahâasâtteijee lâi laavâ aasâttijn uáivildâm. Säämi kielâlaahâ uđâsmittui ive 2003 siämmáá-áigásávt almos kielâlavváin (423/2003). Uđđâ säämi kielâlaahâ (1086/03) šoodâi vuáimán ive 2004 aalgâst já ton uáivilin lii jieijâs uásild turvâstiđ vuáđulaavâst asâttum sämmilij vuoigâdvuođâ toollâđ já ovdediđ jieijâs kielâ já kulttuur. Laavâ ulmen lii tähidiđ sämmiláid vuoigâdvuođâ vuoigâdvuođâlâš áášán já šiev haaldâšmân kielâst peerusthánnáá sehe tot, et sämmilij kielâlâš vuoigâdvuođah olášuttojeh nuhtán, et toid taarbâš sierâ keessiđ. Laahâ kuáská puohâid Suomâst sarnum sämikielâid: tavesämikielâ, aanaarsämikielâ já nuorttâsämikielâ. Sämikuávlu staatâ tâi kieldâi virgáduvâin tâi toimâsoojijn ášástâldijn lii sämmiliist ain laavâ miäldásâš vuoigâdvuotâ valjiimis mield kevttiđ suomâkielâ tâi sämikielâ. Virgeomâhij almottâsah, kulluuttâsah, tiäđáttâsah já ravvuuh kalgeh leđe sämikuávlust meiddei sämikielân. Sämikuávlust lii virgeomâhijn kenigâsvuotâ ovdediđ toimâinis sämikielâ kevttim. Kieldâlâš virgeomâheh kalgeh kevttiđ suomâkielâ paaldâst sämikielâ nuuvt vijđáht ko uáinih tom tárbulâžžân pevdikiirjijn já eres äššikiirjijn, main lii almos merhâšume. Laavâ mield sämikuávlu staatâlâš já kieldâlâš virgeomâheh kalgeh pargojuávhu pálkkáttijn anneeđ huolâ tast, et jieškoteuv virgádâh pasta palvâliđ äššigâšâid meid sämikielân. Virgeomâhâš kalga meid škovliittâs orniimáin tâi eres vuovvijn anneeđ huolâ tast, et ton pargojuávhust lii pargoidis vaattâm sämikielâ táiđu. Jyehi virgeomâhâš kocá jieijâs toimâsyergist laavâ nuávdittem. 
Kielârääđi addel oovtâst sämikielâ toimâttuvváin vaaljâpojijmield muštâlus sämikielâ kielâlâš vuoigâdvuođâi olášuumeest já ovdánmist. Sämitigge raahtij laavâ olášuumeest ive 2007 vuáđučielgiittâs Säämi kielâlaavâ olášume iivijn 2004-2007 . Kielârääđi já sämikielâ toimâttuv pargon lii säämi kielâlaavâ ovdedem já kocceem lasseen pyerediđ sämikielâ sajattuv já luptiđ sämikielâ status ohtsâškoddeest. Kielâ kommunikaatioáárvu táálášoht¬sâš-koddeest lii pyeredum muáddilov ihheed tassaaš jotonpieijum kielâhuolâttâs- já terminologia¬pargoin, main viggoo ereslasseen tarvettiđ uđâssaanijd kielân ton jieijâs ráhtus miäldásâžžân. Sämikielâ kielâhuolâttâs- já ravvimpargoid lii Suomâst tipšom Päikkieennâm kielâi tutkâmkuávdáš ive 2011 loopâ räi. Ive 2012 aalgâst Päikkieennâm kielâi tutkâmkuávdáá organisaatio muttui já nommân šoodâi Päikkieennâm kielâi tutkâmkuávdáiš. 
Päikkieennâm kielâi kuávdáš já uđâsmittem mieldi sämikielâ totkee virgeh sirdojii Oulu ollâopâttuv Giellagas-instituutân. 
Ohtsâštave-eennâmlâš kielâohtsâšpargo uđâsmittoo Interreg-ruttâdlâš havváin 1.1.2013–30.6.2014.SÁFÁ2 – Yhteispohjoismaisen saamen kielen ammatti- ja resurssikeskuksen perustamishanke 
Jurgâlempalvâlusah 
Aanaar kieldâ/Sämikirjerááju 
Aanaar sämikirjerááju tuáimá Aanaar kieldâkirjerááju aldakirjeráájjun, sehe táálu ornijdumij kirjeráájjun. Aanaar sämikirjerááju oovded sämikulttuur já sämikielâi asâttuv Suomâst viärmádâtmáin ubâ Sämikuávloin. 
Kirjerááju palvâl sämikuávlu kieldâkirjeráájuid sämikielâlij palvâlusâi oovdedmist já pyevtitmist. Aanaar sämikirjerááju tooimâst lii kuávdášlâš aldasâš oovtâstpargo Laapi eennâmkoddekirjeráájoin já ton ohtâvuođâst tuáimee Suomâ säämi sierânâskirjeráájoin. Ohtâsâš ulmen lii ovdediđ sämikielâi sajattuv Suomâst kirjerájutooimâ vievâst. 
Sämikirjerááju lii kuávdáá vuossâmuu keerdist Aanaarjäävri peln, váldu-uuvsâ rievtisbeln. Aanaar sämikirjerááju stuárudâh lii 205 m2. Kirjeráájust porgâv kyehti ulmuu, main nube toimâkuávlu lii ubâ sämikuávlu. 
Aanaar kieldâ kirjerájutooimâ ovdâsvástádâsolmooš lii kirjerájutooimâjođetteijee Eija Leivo. 
Aanaar sämikirjerááju puhelinnummeer: +358 (405929915) 
Aanaar sämikirjerááju kirjerájutipšoo lii Tuija Guttorm. 
Lasetiätu kirjerájutooimâst, 
Aanaar kieldâ 
Sämitigge huáput algâaalmugvuoigâdvuođâid 
Sämitigge pivdá staatârääđist ohtsâščuákkim algâaalmugvuoigâdvuođâi oovdedmân. Sämitigge lii tutâmettum sämmilijd vuáđulaavâst torvejum algâaalmugvuoigâdvuođâi ovdánmân Suomâst. 
Riehtiministeriö lii aldanâm sämitige reiváin, mii kuáská almolâš čuávdus ááigán finnim sämmilij vuoigâdvuođâi pyereedmân jieškote-uv haldâttâssyergist já lahâaasâtmist. Sämitige stivrâ lii almottâm ministeriöid tutâmettumvuođâs toos, et ILO 169-sopâmuš ratifisisten ij lah mainâšum staatâ vuosâjasâš ulmen. 
Sämitige stivrâ lii meiddei vástádâsâtis ministeriöid tuommim algâaalmugvuoigâdvuođâi ovdánem hiđesvuođâ já pivdám staatârääđist ohtsâščuákkim sämitige stivráin, uáiviministeráin já taan ääši čoovdâministerijguin. Saavâjođetteijee Juvá Leemit, Klemetti Näkkäläjärvi, muštâlij sämitige tievâsčuákkimân äigikyevdilis aašijn. Sun páhudij Vanhas nube haldâttâs toimâáigáduvâst kuullâm jo paijeel pele, ige haldâttâs lah ovdedâm algâaalmugvuoigâdvuođâid nuuvt ko haldâttâsohjelmân lii čaallum. 
Algâaalmugääših ovdáneh pirâshaldâttâsâst  
Pirâsministeriö lii asâttâm kesimáánu aalgâst algâaalmugij ärbitiäđu kieđâvuššee äššitobdeejuávhu. Ton pargon lii kieđâvuššâđ biodiversiteetsopâmušân kullee artikla, mii kuáská algâaalmug ärbitiäđu heiviittem. Sämitige saavâjođetteijee almottij tuđâvâžžân, et sämitiggeest lii šiev ovdâstâs pargojuávhust. Sun jieš tuáimá pargojuávhu saavâjođetteijen. Sämitige ovdâsteijen mieldi láá meiddei ucjuvlâš tuáhtár, sämitige jeessân Heidi Eriksen já puásui-iššeed J. Antti Magga Iänuduvâst. 
Eenikiellâm sämikielâ 
Ko mii ain lâim šohânâssân eeni kuáhtust, te jo kulâškuođijm iännám suommân já suu sárnumryytmâ. Jo ovdil šoddâm olmooš havâškuot olssis eenikielâ tááiđu. Eres tááiđuid mii hárjuttâlškyettip iäskán tast maŋa ko lep šoddâm. Mut eenikielâ mii oppâp kuullâđ jo eeni kuáhtust. Eenikielâ šuoŋâ, intonatiiv já ryytmâ šohânâš peeljih kulâškyeteh jo ovdil šoddâm. Párnáá ááicuin kulo já tobdo ovdánškyeteh toimâđ jo šohânâššân. Čalmeh uáiniškyeteh iäskán šoddâm rääjist. Ko olmooš kuuikát taan mailmân, te suu njuoskâ liške áiccá kolmâs siämmást. Kuuloold njune lekkâs apseđ haajâid já njama njomâdijn njadeškuot njuohčâmist mielkki. 
Eenikielâ táiđu lii tegu vyehi, mast čalmeh čääŋŋih siskáluvâi tegu kođosist. Jyehi puolvâ taha kođosân jieijâs váárvu ohtân čalmen. Kođos šaddá siämmáá nanosin ko ton rašemuš čalme lii. Mii madduuh tarbâšii savâstâllâđ koskânis jo ton tovláá rääjist, ko uážudii olssis áigápuáđu meccipivdoin. Ulmuuh kolgii mättiđ jieškote-uv toimâinis valdâttâllâđ enâmijd, vâi nubbe meiddei ličij táiđám toho, kost salâselleeh lijjii vuottum. 
Säänih kieláid láá šoddâm tuháttij et tuháttij iivij ääigi. Kielâ lii siämáá kejittis riggodâh ko täsnialme. Ulmuin ij ohtâgin vaje oppâđ jieškote-uv eenikielâ tievâslávt, ko kielah iä piso siämmáálágánin aaigij čoođâ. Kielah rievdih ubâ ääigi já jyehi suhâpuolvâ kuáđá jiejiâs eenikielân uđđâ saanijd já motomijd saanijd váldá ollásávt meddâl. Tegu almeest láá aigijdis rääjist ennuu tääsnih časkâm já nubeh oppeet iä lah vala ittáám uáinusân, te nuuvt tábáhtuvá meiddei kielâi säniriggodâhân. Säänih meiddei läpitteh meddâl eellim táárbuid tâi uđâsmiteh saanij siskáldâs. Säänih láppojeh, jis elimist ij lah innig toid ano. 
Puoh vanhimeh sárnuh páárnážân, vâi uccâhâš opâččij piergiđ elimist. Olmooš suittá räämi já kijttos párnážis vala poškáin-uv. Ko páárnáš lii pootton iäránistám, te eenih já eejih rámmojeh: ”Kal tun lijjih olmâ käggee!” Nievt láá mii madduuh nanodâm uđđâ puolvâ jieštobdo já kielâtááiđu jo tovláá rääjist. Mii puohâi kenigâsvuotâ lii fievridiđ rähisvuođáin jieččân eenikielâ tááiđu uđđâ puolvân. Mađe eenâb mii kevttip jieččân eenikielâ páárnážân sárnudijn, luvâdijn já čälidijn, tađe nanosubbon šadda mii várvu eenikielâ kođosist. Jieškii-uv pelestis ferttee varjâliđ jieijâs váárvu, vai tot kiärdá ko uđđâ puolvâ njađeškuot jieijâs kođđoomčalme oovdep puolvâ kođđoos viästun. 
Ulmuu čälihánnáá historjá lii eenikielâ, mii lii olmoošvuođâ já rähisvuođâ historjá. Taat historjá kunnijât eellim já rähisvuođáin naanood uđđâ puolvâ cevziđ elimist. Taam ulmuuh taheh talle ko mainâsteh tâi loheh já čäällih čaabâkirjálâšvuođâ kiirjijd. Vaahâg et čaallum historjá lii annaam áárvust tuše numerijd, lohomeerijd já jäämmim: Kuás ain kii kii-uv suátihiäráid lii koddám nuuvt já nuuvt ennuu ulmuid. 
Enâmustáá historjásiijđoh láá čaallum tain, kiäh enâmustáá láá soođijn koddám ulmuid. Mii eenikielâ sämikielâ ij algâaalgâst ubâ tubdâmgin suáti sääni. Mut ko maailm rávhuttisvuotâ pyevtittij suáttin Sáámán, te mii madduuh karttii luoihâttiđ tien väivis sääni syemmilijn. Sääni sáámán tuálá siste meiddei ustevlâšvuođâ ige muštâl tuše tom et mottoom máttá pyereest sárnuđ sämikielâ. Veikâ sämikielâ ij stuorrâ lohomerijguin pyevtigin šiärráđ, et nuuvt já nuuvt maaŋgah čyetimiljovneh tom sárnuččii, te luándu já šooŋâi tubdâmuššáin, sáámánvuođáin já olmoošvuođáin mitteddijn mii eenikielâ lii siämmáá kejittis riggodâh ko täsnialme. Unnuužup sämikielâ vala puáttee puolváid-uv meiddei nuuvt et anneep tom sehe sárnum- já čäällimkiellân! 
Uđđâ haldâttâsohjelm tuárju sämikulttuur 
Vástuppeeivi adelui olgos Katainen I haldâttâs haldâttâsohjelm. Ohjelm lii historjállâš sämmilij tááhust. Vuossâmuu keerdi haldâttâsohjelmist lii asâttum ulmen sämikulttuur já sämmilij vuoigâd¬vuođâi olesváládlâš ovedem. 
Stuorrâ uási sämitige taan vaaljâpaje tehálumosijn uulmijn láá kirjejum haldâttâsohjelmân. “Lam uáli tuđâvâš haldâttâsohjelm kuávdášlâš linjiimáid. Haldâttâsohjelm tuárju nuuvt sämikielâ, ärbivuáválii tiäđu, kielâiäláskittemohjelm já oovded säämi kulttuurjiešmeridem”, muštâl sämitige saavâjođetteijee Klemetti Näkkäläjärvi, kote uásálistij še sämitige ovdâsteijen haldâttâsráđádâlmáid. 
Haldâttâsohjelmist asâttuvvoo ulmen ILO 169-sopâmuš ratifisistem. Veikkâ ILO 169-sopâmuš ratifisistem lii lamaš Suomâ ulmen jo kuhháá, te kuássin ovdeláá äšši ij lah kirjejum haldâttâsohjelmân. “Haldâttâsohjelm ulme tuárju tave-eennâmlii sämisopâmuš jotkâráđádâlmijd” uáiná saavâjođetteijee Näkkäläjärvi. Sämitige toohâm iävtuttâsah eennâmkevttim stivrimvuáháduv uđâsmitmân šoddii meid kirjejuđ haldâttâsohjelmân. Haldâttâs čoonnâs ovdediđ eennâmkevttim stivrejeijee lahâasâttâs čielgâsmitmáin já uásálistmáin algâaalmugijd kyeskee aalmugijkoskâsii oovtâstpaargon algâaalmugij tuođâlii suojâlem naanoodmân. “Linjim tuárju meiddei biodiversiteetsopâmuš artikla 8(j) olášuttem. Artikla 8(j)-pargojuávkku loppâraportistis iävtut eennâmkevttim stivrejeijee lahâasâttâs ovdedem” čielgee Näkkäläjärvi ääši tuávváá. 
Haldâttâsohjelm čoonnâs nanodiđ puásuituálu ovdedem já njyebžilittiđ puásuituálu vaahâgsajanmäksimvuáháduv. Kuálástus uásild haldâttâsohjelm čoonnâs olášuttiđ tárbulijd tooimâid vajâldeijee kyelinaalij suoijâlmân. 
Sämitige algust láá tääl Suomâst valmâštâlmin iävtuttâs sämikielâi iäláskittemohjelmân. Iävtuttâs ohjelmân valmâštuvá taan ive loopâst. Haldâttâsohjelm čoonnâs olášuttiđ sämikielâi iäláskittemohjelm, ton resurssistem já läjidiđ pissoo toimâmmyenster sämikielâi iäláskitmân. Haldâttâsohjelm linjee säämi kielâlijd vuoigâdvuođâid vijđásubbooht-uv. Haldâttâs čoonnâs turviđ sosiaal- já tiervâsvuođâpalvâlusâid sämikielân já rähtiđ aalmuglii kielâstrategia. Strategiast já oovdedmist kiddejuvvoo eromâš huámášume sämikielâ, romanikielâ sehe seevvimkielâ sajattâhân. 
Haldâttâsohjelm čoonnâs uđâsmittiđ aalmuglii biodiversiteetstrategia, pištee ovdánem ohjelm já olášuttiđ uhkevulážij luándutiijpâi toimâvuávám. Biodiversiteetstrategia olášutmist čoonnâs haldâttâs turviđ säämi kulttuurlii vyevi já äärbi kevttiđ luándu. “Sämikulttuur táárbuid haldâttâs tuárju tai linjiimijguin olesváldálávt. Aalmuglii pištee ovdánem strategia uássin lii sämmilij jieijâs pištee ovdánem strategia. Aalmuglâš artikla 8(j)-pargojuávkku lii ráhtám vijđes iävtuttâs uđđâ biodiversiteetstrategian sämikulttuur kyeskee toimân. Uhkevulážij luándutiijpâi toimâvuáváámist lii haldâttâs čonâsâm čielgiđ máhđulâšvuođâid uđâsmittiđ puásuituálulaavâ, ton olášuttem sehe puásuituálu toorjâhaamijd nuuvt, et toiguin puávtáččij pyerediđ uhkevuálážij já čalmeestanettettee luándutiijpâi tile já siämmást olášuttiđ biodiversiteetsopâmuš algâaalmugijd kyeskee kenigâsvuođâid (artiklah 8j já 10c). Linjiimeh láá sämikulttuur já sämmilâšpuásuituálu tááhust tuođâi pyereh. Sämitigge lii porgâm já parga ain-uv korrâsávt pargo tai strategiai já ohjelmij valmâštâlmân já olášutmân” Näkkäläjärvi muštâl. 
Haldâttâsohjelmist láá valdum vuotân sämitige toohâm iävtuttâsah säämi kulttuurjiešmeridem oovdedmân já ton resurssistmân. Haldâttâsohjelm čoonnâs ovdediđ säämi kulttuurjiešmeridem já ton toimâmiävtuid. “Taat lii tuođâi tehálâš linjim. Haldâttâsohjelm šadda pyehtiđ lase máhđulâšvuođâid sämitiigán já kirjiimij olášuttem váátá noonâ sämitige resussistem” Näkkäläjärvi uáiná. 
Sämiääših šaddeh leđe uáinusist haldâttâsohjelm olášutmist vijđásubbooht-uv. Haldâttâs ráhtá vaaljâpaje ääigi olmoošvuogâdvuođâpoolitlâš toimâohjelmân. Olmoošvuogâdvuođâpoolitlâš toimâohjelmist šaddeh kieđâvuššâmnáál meid sämmilij vuoigâdvuođah. Haldâttâsohjelmist lii linjejum meiddei Meccihaldâttâslaavâ sajattâh. Metsähaldâttâs šadda siäiluđ oleslâžžân. “Haldâttâsohjelm čoonnâs meid anneeđ huolâ vyeleebtásásii maađijviärmáduv oornigist táálunkuávluiäláttâsâi já meccituálu toimâmiävtui torvejeijee vuovvijn. Linjim lii tehálâš já tuárju eromâšávt Njeellim maađij vuáđupyeredem, ko maađij lii tehálâš nuorttâsämmilij iäláttâssáid” iätá Näkkäläjärvi. 
Haldâttâsohjelm Interneetist. 
Artikla 8(j)-pargojuávhu loppâraapoort. 
Lasetiäđuh: saavâjođetteijee Klemetti Näkkäläjärvi 
Sämmilij kielâliih vuoigâdvuođah iä olášuu 
Sämitige värisaavâjođetteijee Irja Seurujärvi-Kari tiäduttij sänivuárustis kielâiäláskittemseminaarist 13.9.2011 tom, et sämmilij kielâliih vuoigâdvuođah iä olášuu Suomâst vuáđulaavâ uáivildem vuovvijn. 
Njuálguliŋkkâ I värisaavâjođetteijee Irja Seurujärvi-Kari sänivuárun 13.9.2011 tast. 
Almos tiätu 
Säämi kulttuurkuávdáš Sajos lii Tave-Suomâ stuárráámus kongres- já tábáhtustáálu. Uđđâáigásâš čuákkimtekniikáin já tiätujotolâhohtâvuođáin riäidudum tileh heivejeh joba 430 ulmuu tábáhtussáid. Saijoos sajattâh kaskoo Säämi, maaŋgâpiälásâš sämikulttuur já áinoošlâjâsâš luándu lääččih fiijnâ raamih maaŋgâlágán tábáhtussáid. 
Luođii Saijoos kongrestieđettemlostii (suomâ-eŋgâlâskielâ), 2 Mt 
Luođii Saijoos säämi-suomâ -tieđettemlostii, 2,8 Mt 
Páiháliih ohjelmpalvâlusirâtteijeeh já kulttuurtuáimeeh uárnejeh Saijoos kongres- já tábáhtusjuávhoid mielânpäccee ferimijd. 
Oovtâstpargoost:  
Hooteel Aanaar 
Hooteel Kollehovi 
Duodji Shop 
Saijoos taiđuuh 
Marja Helander; 
Marja Helander 
Outi Pieski; 
Outi Pieski; 
Klemetti Näkkäläjärvi juátká Sämitige saavâjođetteijen 
Juvá Leemit, Klemetti Näkkäläjärvi, juátká sämitige saavâjođetteijen eidu álgám vaaljâpaje ääigi. Vaaljâpaje juátkoo ive 2015 loopâ räi. Näkkäläjärvi väljejui saavâjođetteijen jienâiguin 12-9 Sämitige vuossâmuš tievâsčuákkimist Anarist säämi kulttuurkuávdáš Sajosist 15.2. Vyesti-iävtukkâssân lâi nuorttâsämmilâš Tiina Sanila-Aikio. 
Sämitige puárásumos jeessân, nuorttâsämmilâš Tauno Haltta lehâstij sämitige vaaljâpaje vuossâmuu tievâsčuákkim. Sun tiäduttij lekkâmsavâstis eromâšávt säminuorâi vaikuttemmáhđulâšvuođâid Suomâ sämitiggeest. – Nuorâirääđi vuáđudem sämitiigán puovtij mijjân stuorrâ ovdâsvástádâs, páhudij Haltta. Sun eeđâi, et vuárdá sämitige puáttee tooimâst eromâšávt ohtâvuođâ sämmilij aargân já aktiivlâš tooimâ áštuuvuálásii sämikulttuur, sämikielâ já sämmilij kulttuurjiešhaldâšem naanoodmân. – Stuárráámus háástus taan vaaljâpaajeest lii aalmugijkoskâsii pargo-ornijdume ILO algâaalmugsopâmuš 169 ratifisistem, mii kulá meid Katais haldâttâs ohjelmân, páhudij Haltta. 
Klemetti Näkkäläjärvi, Juvá Leemit já Tiina Sanila-Aikio. 
Saavâjođetteijen uđđâ vaaljâpajan väljejum Klemetti Näkkäläjärvi tiäduttij kijttosavâstis sämiaalmug kuullâm sämitige pargoost. – Anneep áárvust ávusvuođâ já kuoimijdân. Oovtmielâlâšvuođâ kavnâm eromâšávt stuárráámusâin poolitlâš koččâmâšâin lii tehálâš, páhudij Näkkäläjärvi. Sun tiäduttij meid säämi nuorâirääđi merhâšume já áinoošlajâsâšvuođâ sämitige pargoost. – Mij kolgâp meid adeliđ nuoráid ovdâmeerhâ oovtâstpargoost já kuoimijdân kunnijâtmist. – Kriittisâš savâstâllâm lii še tehálâš, siämmáá ko maaŋgâlágánij uáivilij oovdânpyehtim já tuhhiittem. 
Näkkäläjärvi tiäduttij meid ärbivuáválii tiäđu, ärbivuáválij iäláttâsâi já tave-eennâmlâš sämisopâmuš merhâšume, mii lii ráđádâllâmmuddoost. Sopâmušráđádâlmeh juátkojeh vala álgám vaaljâpaje ääigi. 
Näkkäläjärvi almottij kijttosavâstis, et ij ááigu viggâđ sämitige saavâjođetteijen innig puáttee vaaljâpaajeest. – Viigâm taan vaaljâpaajeest ovdediđ sämiaašijd nuuvt pyereest ko máhđulâš, mon maŋa kuáđám pargo nuorâbáid. Stuárráámus taan vaaljâpajan asâttum uulmijn lii aalmugijkoskâsii pargo-ornijdume ILO algâaalmugsopâmuš ratifisistem já tárbulij lahânumástusâi finnám ááigán, páhudij Näkkäläjärvi. – Tuáivu mield mij sämitiggeest pastep oovdânpyehtiđ jieččân uáinu täin aašijn nuuvt čielgâsávt já agâstâllum häämist, et Suomâ viijmâg ratifisist sopâmuš. 
Saavâjođetteijeekištoost nubben pááccám Tiina Sanila-Aikio tuáivu, et ovdebáá vaaljâpajan tijpâlâš kuovdin juáhásem ij väividiččii tääl álgám vaaljâpaje pargo. – Tuáivum tuođâi, et oovtâstpargovuoiŋâ sämitiggeest nanosmuvá, pááhud Sanila-Aikio. 
Kulttuurenâdâh 
Luándu maaŋgâhámásâšvuotâ lii sämikuávlust riges, mutâ tot tego subarktâlâš luandu, lii meid háváduvvee. Tavveen enâduv jiešvuođah kovvejeh vijđes tuodârpajoseh já mäddiláá vijđes čácáduvah já meecih. Kuávlu räđđejeijee luándutiijpah láá tuodârjolgâdâs já laajišvyevdi sehe jeegih. Máddáá kuávlust šaddeh meid kuolgâmecci já puáris algâvyevdih. Sämikuávlust láá puoh Suomâ stuorrâpiäđuh, uđđâsumosin iilvâs. Kuávlust pessejeh maaŋgah uhkevuálásiih já meid táváliih loddešlaajah.  Sämikuávlu maaŋgâpiälásâš šadolâšvuotâ já iäláneh láá faallâm sämmiláid reesuursvuáđu kulttuur já iäláttâsâi várás. 
Sämikulttuur jottee eellimtääpi ij lah kuáđđám enâdâhân ennuvgin pisovijd toovlášmuštoid. Enâdâhân láá pááccám madârvanhimij kuátišiljoh, kiäinuh, käärdih já rakânâsah. Sämmilâš luándun lohtâseijee kulttuurärbivyehi iälá-uv mainâsijn, juoigusijn já päikkinoomâin. Sämikuávlust lii uáli riges sämikielâlâš päikkinommâvuárkká. Päikkinoomah muštâleh el. kuávlu kiävtust, historjást, oskolduvvâst, tábáhtusâin já iäláttâsâin. 
Sämikuávlu eennâm- já čäcikuávlui vijđodâh lii ohtsis paijeel kulmâ miljovn hehtaar. Tot lii suulân lovádâs ubâ Suomâ vijđoduvvâst. Sämikuávlust 91 % lii staatâ haldâšem já suulân 80 % lii eresnáál suojâlum. 
Sämikuávlust staatâ haldâšem kuávluin hárjutteh meccituálu eromâšávt Laapi palgâs já Aanaar kieldâ kuávluin. Meccihaldâttâs, palgâseh já luánduseervih láá sooppâm koččâmušâst leijee kuávluin tehálij puásuituálukuávlui já luándučuosâttuvâi rávhuidutmist 20 ihán. Sopâmuš rahtui ive 2010.  Staatâ haldâšem meccituálukuávluin heiviitteh PEFC-meccisertifisistemkriteerijd. Sämikuávlust láá jieijâs kriteereh, moh láá sooppum oovtâstpargoost Meccihaldâttâssáin, nuorttâlâšâi sijdâčuákkimáin já sämitiggijn. Sämikuávlu palgâseh láá tuhhiittâm kriteerijd. 
Poccuin lii rijjâ kuáttumvuoigâdvuotâ sämikuávlust meid luándusuojâlemkuávluin já priivaat ulmui eennâmkuávluin. Káártást kovvejeh tehálumosijd eennâmkevttimhaamijd staatâ haldâšem eennâm- já čäcikuávluin. Syejimeccikuávlu lii lahâaasâtmáin asâttum kuávlu, kost meeci kalgeh hoittáđ já kevttiđ tienuuvt, ete tot ij toovât meccirääji vuálánem. Syejimeccikuávlun kuleh Iänuduv já Ucjuv kieldâi kuávluh sehe kuávluh Aanaar kieldâst. 
Nuorâirááđán Nuorâ tuáimee -tubdâstâs 
Suomâ Nuorâioovtâstpargo - Allianssi ry mieđettij nuorâipargo ohhoost 29.9. - 5.10. čiččâmnubâlov Nuorâ tuáimee -tubdâstâssâd tuáimeid já projektáid pirrâ Suomâ. Ohtâ tubdâstâs uážžoo lii sämitige nuorâirääđi. 
Nuorâ tuáimee -tubdâstâs lii uáivildum kiijtosin já movdijtitten nuorâ tuáimeid já sii projektáid sehe rävisulmuid, kiäh láá jieijâs toimâiguin ovdedâm nuorâi sajattuv já tooimâ. Nuorâ tuáimee -tubdâstâsâid jyehih Nuorâipargo puátteevuođâfoorumist Helsigist 22.10.2014. 
Allianssi jyehim tubdâstâs vuáđustâsah: 
Säminuorâi vaikuttem stuorrâ lävkki valdui ive 2011, ko sämitigge meridij vuáđudiđ nuorâirääđi. Sämitige nuorâirääđi 15-25-ihásiih jesâneh valmâštâleh taid sämitige ciälkkámušâid, alguid já eres peleväldimijd, moh kyeskih säminuoráid teikâ säminuorâi eellimtiilijd. Nuorâirääđi oovded säminuorâi kielâlijd já kulttuurlijd vuoigâdvuođâid pirrâ Suomâ sehe naanood säminuorâi kulluuvâšvuođâ sämikulttuurân. Nuorâirääđi mield säminuoráid lii adelum eromâš kanava vaikuttiđ jieijâs aššijd. Sämitige nuorâirääđist lii meid eromâš áinoošlajâsâš sajattâh, tastko ton jesânijn lii sárnum- já mieldiorroomvuoigâdvuotâ sämitige almosčuákkimist. Sämitige nuorâirääđi lii algâttâm taan ive Ofelaš-tooimâ. Projektist jyehih tiäđu sämmilâšvuođâst nuorâin nuoráid. 
"Sämitigge lii porgâm kuhháá säminuorâi sajattuv oovdedmân já taat lii uáli šiev tubdâstâs säminuoráid já sämitige nuorâirááđán. Lii tuođâi šiev äšši, ete nuorâirääđi pargo lii finnim aalmuglii tubdâstâs já lam palhâšuumeest čiävláá. Säminuorah kärttih kuáhtáđ uáli ennuv hástusijd tááláá ohtsâškoddeest já nuorâirääđi lii tuođâi tárbulâš, vâi nuorâi jienâ, huolah já iävtuttâsah šaddeh kulluđ. Täst lii pyeri juátkiđ ovdâskulij já ovdediđ tooimâ ain vâi säminuorâi sajattâh ovdán sämisiärváduvvâst já syemmilii ohtsâškoddeest." Sämitige saavâjođetteijee Klemetti Näkkäläjärvi maainâst. 
Nuorâirääđi saavâjođetteijee Niila Rahko lii tubdâstâsâst ilolâš: 
"Sämitige nuorâirääđi saavâjođetteijen lam ilolâš já luholâš palhâšuumeest. Sämitige nuorâirääđi lii vala uáli nuorâ nuorâiorgaan, mon toimâkuávlu lii viijđes. Mij toimâ ij liččii mahđulâš jis mist ij liččii sämitige toorjâ tááláá vijđoduvvâst. Halijdâm-uv kijtteđ sämitige sii kuhes pargoost säminuorâi sajattuv pyeredem várás. Halijdâm meid kijtteđ oovdeb nuorâ tuáimeid kiäh láá lamaš oovdedmin mii nuorâirääđi já rähtimin tile mast lii suotâs toimâđ. 
Palhâšume addel nuorâirááđán noonâ aalmuglii tubdâstâs, mii lii tehálâš ko tuáimá viijdáht nuorâiguin. Sämitige nuorâirääđi pargo lii ovdediđ, ovdâstiđ já kocceeđ nuorâi vuoigâdvuođâid, nuuvt sämikuávlust ko ton ulbuubeln-uv. Hástuseh tooimâst láá ennuv, eromâšávt ko eellip jorgáldâhmuddoost uđđâ valmâstâllâmnáál leijee já tuhhiittem vyerdee uđâsmitmij tiet. Ilo-169 sopâmuš ratifisistem tergâdisvuotâ tiäduttuvá nuorâi kooskâst, ko tot kuáská jyehi säminuorân suu loppâeellim. Nube tááhust sopâmuš meid meerrid mii kulttuur puátteevuođâ. Hyeneeht rahtum sopâmuš avkkâd já suddâd mii kulttuur, pyereest rahtum sopâmuš naanood já syeijee mii kulttuur. 
Mij nuorah kuáhtájep jyehi peeivi uáli ereslágánijd reaktioid roobdâst roobdân, mii vuáđuduvá ennuv mii etnisiteetân. Ereslágánvuotâ lii vyeimivääri, mutâ tot puáhtá leđe meid nuáđi. Sämitige nuorâirääđi pargo hástuseh tiäduttuveh mii ohtsâškoddeest, kost säminuorah kalgeh čielgiđ sii kulttuur já tuávváá. Viggâp-uv pyehtiđ väldiaalmug tiätun eenâb sämmilâšvuođâst ofelašpargo peht. Palhâšume addel lasemerhâšume paargon maid porgâp. Ton merhâšume tiäduttuvá jo tuše táin, ete tiettip, ete mii pargo annoo áárvust já tot huámmášuvvoo meid väldikodálii tääsist. Lasseen palhâšume addel oskottetteevuođâ já uáinus, mii iššeed finniđ mii jurduid, ciälkkámuššáid já puoh pargoid stuárráb tiädduáárvu. Pyehtip-uv tuše čiävláht kijtteđ já komerdiđ. Täst lii pyeri juátkiđ." 
Kove Tanja Sanila. 
Sämikielâlâš oppâmateriaalpargo 
Oppâmateriaalpargo taha iävtuid sämikielâ, sämikulttuur já sämikielâlâš máttááttâsâsân jieškote-uv škovlâtaasijn. 
Sämikielâlâš oppâmateriaalij valmâštem algâttui sämikielâlâš algâmáttááttâs jotonpieijâm ohtâvuođâst 1970 –lovo pelimuddoost. Aalgâst materiaalpargoost västidij Laapi läänihaldâttâs, mast poorgâi ive 1976 rääjist sierânâs sämiškovlim vuávájeijee. 
Tááláá ääigist oppâmateriaalpargo kulá Sämitige pargoid, mii finnee ihásávt staatâtorjuu oppâmateriaal rähtim várás. Oppâmateriaalmeriruttâ kulá staatâ budjetist máttááttâsministeriö válduluákan já tobbeen máttááttâshaldâttâs toimâmanoid. Sämitigge taha ihásávt máttááttâshaldâttâsáin oppâmateriaalpargo kyeskee puáđussopâmuš já raportist toos materiaalpargo puátusijn. 
Sämitige škovlim- já oppâmateriaallävdikodde tuhhit oppâmateriaalpargo kyeskee pyevtittâsvuáváámijd já prinsiipâid. Škovlim- já oppâmateriaaltoimâttâh västid oppâmateriaalpargo vuáváámist, tooimâi piäiválâš olášutmist, jyehimist, tieđeetmist, vaarij kevttimân kullee haaldâšmist já materiaalpaargon kullee tave-eennâmlâš ohtsâšpargoost. 
Oppâmateriaal ráhtoo aanaar-, nuorttâ- já tavesämikielân. Sämitigge tuárju meid ovtâskâs oppâmateriaal rähtim. Škovlim- já oppâmateriaallävdikoddeest puáhtá uuccâđ torjuu sämikielâlâš oppâmateriaalprojektij várás. Eidusâš uuccâmäigi ij lah, mut torjuuh occojeh táválávt skammâ-uđđâivemáánust, et puáttee ive pyevtittemvuávám lii pargo vyelni. Sämitigge puáhtá pálkkááttiđ meriáigásijd olespiäiválâš pargeid oppâmateriaal kietâčäällim- já eres pargoid. Merhâšitteemus oppâmateriaalpargo pargee juávkku lii sämikielâlâš máttáátteijeeh. 
Oppâmateriaalpargo prinsiipah 
Oppâmateriaal jyehim prinsiipah 
Staatâtorjuuh 
Vaaljâpaajeest 2004-2007 almostittum materiaal 
Säminuorâi taaidâtábáhtus 2011 Ucjuuvâst 
Säminuorâi taaidâtábáhtus uárnejuvvoo 31.3.2011 Ucjuvnjäälmi škoovlâst. Válduteeman lii tanssâ, já ton lasseen uárnejuvvojeh sierâlágán pargopáájáh. Taaidâtábáhtusâst väljejuvvojeh säminuorâi ovdâsteijeeh Nuorâ Kulttuur MOVES –tábáhtusân, mii uárnejuvvoo Oulust 20.–22.5.2011. 
Sämitigge tieđeet škovláid tärhibeht puorijn aaigijn. Väldikodálii tábáhtus njuolgâdusah, maid nuávdittep meid jieččan kuávlutábáhtusâst, kavnujeh tast http://nuorikulttuuri.fi/nuori-kulttuuri-moves-2011/ . 
Taaidâtábáhtus valmâštellen sämitiggeest tuáimá oppâmateriaalvuávájeijee Anni Näkkäläjärvi (anni.nakkalajarvi(at)samediggi.fi) oovtâst nuorâčällee Niina Siltalain (niina.siltala(at)samediggi.fi). Ruávinjaargâst uárnejum taaidâtábáhtus raapoort 2010 lii uánimnáálá sämitige päikkisiijđoin: Nuorâi taaidâtábáhtus . 
Unna Junná aalgij ive 2007 
Unna Junná lii YLE Sámi Radio sämikielâlâš párnái TV-ohjelm. Unna Junnáást lii oovtâstpargo meid Ruotâ televisio sämitoimâttâs SVT-Sápmijn já Taažâ almosradiofinnodâh NRK sämikielâlâš párnái TV:in eres lasseen materiaal loonootmist. 
Ovdil ko sämikielâlâš párnái TV algâttij tooimâs Suomâbeln, kiergânii maaŋgah páárnášsuhâpuolvah rävisulmui ahan. Juurdâ sämikielâlijn párnái TV-ohjelmijn šoodâi jo kuhháá tassaaš. Taažâst sämikielâliih párnái TV-vuolgâttâsah algii ive 1991. Ruotâst sämikielâlâš párnái TV Meahcce Vulle algâttij ive 1994. 
Meid Suomest tahhojii alguuh sämikielâlijn párnái TV ohjelmijn jo 90-lovvoost eres lasseen Yleisradio haldâttâsrááđán. Yleisradio kuittâg västidij talle, et sämikielâlâš párnái ohjelmáid iä lamaš ruuđah ige vuolgâttâsäigi. 
Juurdâ sämikielâlijn párnái ohjelmijn lâi kuittâg nanosin sämmilij mielâin. Ive 2005 NRK, SVT já YLE algâttii ráđádâlmijd ohtsijn párnáiohjelmijn. Yleisradio kiäsádâđâi oovtâstpargoost ovdil ko ohjelmeh šoddii tuottân. Ive 2006 aalgâst NRK já SVT algâttáin ohtsijd sämikielâlijd párnái TV-vuolgâttâsâid Taažâst já Ruotâst. 
Suomâ pele sämmilâšpárnááh paccii ain-uv nuuvtá jieijâskielâlijn ohjelmijn. Toos iä sämmilâšvaanhimeh já –párnááh puáhtám tuuttâđ, pic oovdedškuottii ääši. Loppuive 2006 sij uárnejii mielâčáittus Helsigist, moos čokkânii maŋgâlov párnážid vaanhimijdiskuin. Siämmáá määđhist sij teivâdii meid Yleisradio haldâttâsrääđi jesânijd, aalmugovdâsteijeid já Yleisradio hoovdâid. 
Vaanhimij já párnái tooimâst lijjii meiddei puátuseh. Kuáhtám maŋa haldâttâsrääđi jesâneh čokkânii já meridii, et ääsi kalga tipšođ. Sämipárnááh kolgii peessâđ keččâđ TV-ohjelmijd jieijâs kielân já nuuvt tábáhtui-uv. Vuossâmuš Unna Junná ooinij peeivičuovâ čohčâmáánu 16. peeivi 2007. Ohjelm rahtui ive 2010 loopâ räi oovtâstpargoost SVT Sápmijn. 
Irene Länsman, Penu, Niillas Holmberg, Terhi Koivisto, Mihkku Laiti já Ritva Torikka Unna Juná kuvviimijn Ucjuuvâst. Kove: Yle Sámi radio /Onneli Halonen. 
Unna Junná vuolgâttuvvoo Suomâst TV-2:st pasepeeivij tme 7.45 já uđđâsist FST5-kanavast tme 08.15. Ohjelmeh láá rahtum ihásávt 30; 15 kiđđâ- já 15 čohčâpaajeest. Ive 2011 aalgâ rääjist YLE Sámi radio já SVT Sápmi lává ráhtám sierânâs párnáiohjelm. Unna Junná paasij YLE Sámi Radio pyevtittem párnáiohjelmân já tom rähtih ivveest 15 ohjelmâd, moh vuogâttuvvojeh kiđđâpaje ääigi. 
Unna Juná ohjelmlaiđiisteijen algâttáin čohčuv 2007 Petra Magga já Sofia Jannok. Sunnuu lasseen Unna Juná láá tavesämikielân laiđiistâm tai iivij ääigi še Simon Issát Marainen, Maret Steinfjell, Per-Josef Idivuoma já Oula Guttorm. Tääl Unna Juná laiđiisteh tavesämikielân Irene Länsman, Niillas Holmberg já Anna Näkkäläjärvi, aanaarsämikielân Heli Huovinen já nuorttâsämikielân Anna-Katariina Feodoroff já Leena Fofonoff. 
Unna Junnáást uáinip ärbivuáválii tuoijum. Avveel nuorttâsämikielâ kielâpiervâlist Tiina Sanila-Aikio, Janna Marja Semenoff Iina Tarkiainen já Masi Valtonen. Kove: Yle Sámi radio.Unna Junnáást uáinip ärbivuáválii tuoijum. Avveel nuorttâsämikielâ kielâpiervâlist Tiina Sanila-Aikio, Janna Marja Semenoff Iina Tarkiainen já Masi Valtonen. Kove: Yle Sámi radio. 
Juhani Nousuniemi, västideijee pyevtitteijee 
Ritva Torikka, toimâtteijee-pyevtitteijee 
Kirsti Länsman, toimâtteijee 
Joonas Saari, kovvejeijee-čyeppee 
YLE Sámi radio 
NRK Sámi radio - párnái TV 
SVT Sápmi - párnái TV 
Maahisweb - Sämimuseo Siijdâ párnáisiijđoh 
Cugu 
Säminuorâi taaidâtábáhtus já filmâfestivaalâ Vuáčust 26.3. 
Säminuorâi taaidâtábáhtus já mini-filmâfestivaalâ uárnejuvvoo Vuáčust tuorâstuv njuhčâmáánu 26. peeivi 2009. Tábáhtus sämiteeman taan ive lii sämikielâlâš uánihisfilmâ já väldikodálâš teeman teatter. Taaidâtábáhtusâst väljejuvvoo säminuorâi ovdâsteijee väldikodálâš Nuorâ Kulttuur-tábáhtusân, mii uárnejuvvoo Lappeenrantaast vyesimáánust. 
Uánihisfilmâ lii taaidâtábáhtus teeman tääl vuossâmuu keerdi. Mini-filmâfestivaalâst čáittojeh nuorâi sämikielâlâš uánihisfiilmah, moh láá rahtum majemuu kyevti ive ääigi. Maaŋgâin škoovlâin lii uárnejum mediaškovlim, mon puátusin nuorah láá peessâm rähtiđ elleekuuvijd. Škovlim ij lah kuittâg uárnejum puohâin sämikuávlu škoovlâin já tääsi lii lamaš molsâšuddee. Taam keežild elleekoveh kiäččojeh Vuáču tábáhtusâst mini-festivaalân, ige kišton. 
Väldikodálâš Nuorâ kulttuur-tábáhtus teeman lii teatter já tábáhtus uárnejuvvoo Lappeenrantaast 22.-24.5.2009, lasetiäđuh www.nuorikulttuuri.fi . Puáttám ravvui mield väldikodálâš tábáhtusân lii máhđulâš vuolgâttiđ oovtâ säminuorâi ovdâsteijee (ovdâmerkkân juávhu). 
Säminuorâi taaidâtábáhtus lii jyehi-ihásâš tábáhtus, mii uárnejuvvoo vuáruiivij sämikuávlu kieldâin. Ton váldu-uárnejeijen tuáimá sämitige škovlim- já oppâmateriaaltoimâttâh, mon lasseen páihálijn škoovlâin já sämiseervijn lii merhâšittee rooli orniimijn. 
Sämitigge uárnee fievrijdmijd tábáhtusân ovdii vyevi mield jieškote-uv kuávlust sämikuávlu. Tábáhtus lii áávus meiddei sämikuávlu ulguubeln puátteid. Fievridmij kuástidem sämikuávlu ulguubeln lii kiddâ staatâtorjuu meereest, mii finnejuvvoo máttááttâsministeriöst. Tábáhtusâst fálloo uásálisteid škovlâpurrâmâš. 
Taaidâtábáhtus valmâštellen sämitiggeest tuáimá Anni Näkkäläjärvi (anni.nakkalajarvi(at)samediggi.fi). Tärhibeh ravvuuh já tábáhtus njuolgâdusah toimâttuvvojeh škovláid puorijn muunijn. Čuávu meiddei sämitige päikkisiijđoid www.samediggi.fi . 
Ovdâskoddevaaljah tuállojeh jyehi niäljád ive 
Vaaljâin väljejuvvojeh 200 aalmugovdâsteijed meridiđ mii ohtsijn aašijn. Ive 2011 ovdâskoddevaaljah uárnejuvvojeh pasepeeiivi 17.4.2011. Lasetiäđuh vaalit.fi -siijđost paječálusist  tâi 
taam njuálguliiŋkâst 
(PDF-tiätuvuárkká). 
Kielâ- já jurgâlempalvâlusah 
Anarâškielâ ravvimjuávkku sänilistoh (lekkâs uđđâ laasân) 
Láhkasánit (suoma-sámi) – Lahâsäänih (suomâkielâ-tavesämikielâ) . Sämitigge 2005. Huám! Täärhisthánnáá lahâsäänih. 
Ovdâskoddesäänih . Staatârääđi (lekkâs uđđâ laasân) 
Säämi Kielâkäldee      Uđđâ teermih já noormih 
Sátni – báhko – baakoe sänivuárhá. Taažâ sämitigge (lekkâs uđđâ laasân) 
ÁLGU – Sämikielâi etymologâlâš tiätuvuáđu . Päikkieennâm kielâi tutkâmkuávdáš (Kotus) (lekkâs uđđâ laasân) 
Šleđgâlâš kielâtoimâttuv sänikirje. Riävtuičäällim lasseen sänikirje muštâl el. suomâkielâ saanij tááláid merhâšuumijd já kevttimohtâvuođâid. Päikkieennâm kielâi tutkâmkuávdáš (Kotus) (lekkâs uđđâ laasân) 
Tepa-termâpaŋkki , Sänivuárkkákuávdáš TSK sänivuárhá (lekkâs uđđâ laasân) 
Jurgâleijeeh ja tuulhah  
Sämikielâ toimâttuv jurgâleijeeh ja tuulhah (lekkâs uđđâ laasân) 
Sämikielâ toimâttuv palvâlemmáávsuh jurgâlempalvâlusâin (lekkâs uđđâ laasân) 
Suomâkielâ jurgâleijie já tuulhâi litto SKTL Uuccâmpalvâlus. (lekkâs uđđâ laasân) 
Auktorisistum kielâjurkâleijeeh, Máttááttâshaldâttâs  (lekkâs uđđâ laasân) 
Káártáh  
Eennâmmittetedemlájádâs kárttápalvâlus. Päikkinoomah meid tave-,aanaar- já nuorttâsämikielân. (lekkâs uđđâ laasân) 
Maalih ja tiervâttâsah  
Pyeri ustevpeivi tiervâttâs 14.2. - tave-, aanaar- já nuorttâsâmikielân 
Šleđgâpoostâ olgon-tile viestâ mallicelkkuuh el. tave-, aanaar- já nuorttâsämikielân 
Säämi aalmugpeeivi tiervâttâs 6.2. - tave-, aanaar- já nuorttâsâmikielân 
Pyeri jonsahpeivi já pyeri keesi - tave-, aanaar- já nuorttâsâmikielân 
Juovlâiääigi tiervâttâsah maaŋgâ jieškote-uv kielân , meid tave-, aanaar- já nuorttâsâmikielân (liŋkkâ staatârääđi jurgâlus- já kielâpalvâlusâi sijđoid) (lekkâs uđđâ laasân) 
26. čohčâmáánu lii Euroopkielâi peivi - tave-, aanaar- já nuorttâsâmikielân 
Kielâtipšom  
Divvun.no Sämikielâ njuálguluuhântyejipiergâseh 
Oopah já tuđhoseh  
Auktorisistum kielâjurkâleijee tuđhos , Máttááttâshaldâttâs (lekkâs uđđâ laasân) 
Giellagas-instituut , Oulu ollâopâttâh Válduamnâsin sämikielâ já sämikulttuur. Uálgiamnâsoopah el. sämikielâ vieres kiellân, sämikielâ tulkkum já aanaarsämikielâ. 
Sämitutkâmuš (HuK), Syemmilâš-ugrilâš kielâtutkâmuš, Helsig ollâopâttâh Sämikielâ spesiaalâšumlinjâš (FM) 
Sämikielâ vuáđuoopah, Šoddâdemtiettui tieđâkodde, Laapi ollâopâttâh Sämikielâ uálgiamnâsoppân vuáđuoopah (25 op) 
DAVVI Maaŋgâtieđâlâš ollâooppâtlâš škovlimhaahâ 2010-2013 Laapi ollâopâttâh uárnee DAVVI oopâid (190 op) oovtâst Säämi máttááttâskuávdáin. 
Säämi máttááttâskuávdáš Áámmátlâš oppâlájádâs Anarist, mast puávtáh oppâđ tave-, aanaar- já nuorttâsämikielâ. 
Sämitige čuákkim adelij ciälkkámuš kuálástuslaavâ olesuđâsmitmist 
Eennâm- já meccituáluministeriö lii pivdám sämitiggeest ciälkkámuš kuálástuslaavâ olesuđâsmittem valmâštellee pargojuávhu smiettâmušâst. 
Ciälkkámušpivdem mield smiettâmuš vuáđuld ráhtoo ministeriö virgealmaipargon iävtuttâs stiivrâ iävtuttâssân kuálástuslaahân suullân ive keččin. 
Sämitige čuákkim meridij koskoho 20.6.2012 adeliđ ääšist čuávuváá ciälkkámuš: 
Áile juáigá jyehi peeivi pargoost 
Áile-Risten Holmberg lii šoddâm Ucjuuvâst já lii uáppâm nuorâi- já astoäigistivrejeijen Ruávinjaargâst. Astoäigin Áile valastâl sehe puuđââld muusik. Sun lávlu já juáigá jyehi peeivi meiddei pargostis párnáitipšon sämikielâlâš peivikiäčust Ruávinjaargâst. Muusikvästideijen sun suáittá párnáiguim ennuv já máttát siämmáid lavluid, moh láá pááccâm mielân suu jieijâs pärnivuođâst. -Párnááh lijkkojeh hirmâdávt lávlumân já láá nuuvt čeepih, Áile rámmoo. 
Peivikiäčun puáhtá orniđ jyehilágán tooimâid mielâkuvviitâs já sämikulttuur kevttimáin. Galddázat-juávhust lii lávlum já juáigum lasseen rahtum sämituojijd, njuárustum suopânáin já juttum ennuv mokkemaađhijn. Párnááh láá ráhtâm meiddei suábbipoccuid, mooiguim láá sierâdâm pygálys. Kavpugist sáttá motomin leđe vaigâd toollâđ sämikulttuur já kielâtááiđu paijeen, ko sämikielâ ij veltihánnáá kulluu kosten. Áile-Risten pargopääihi aargâst orjâlâskielâ kulloo já sämikulttuur uáinoo. Táál sämmiliih láá ennuv kaavpugijn já Áile mielâst sämikielâ tile puávtáččij leđe Ruávinjaargâst-uv pyereeb. 
Áile vaaldij uási The Voice of Finland -raađhâkiišton, mii lâi váhá paldee fiäráán. Áile halidičij finniđ eenâb visesvuođâ lávdástâllâmân. Sun finnij toos hárjánem, ko lâi artistin legendaarisâš Veijo Länsman muštokonseertist. Tobbeen lâi Veijo eellim muštâlem já suu lavlui lávlum. Kesimáánust 2015 uárnejum konsert Nuárgám Vyelikiävŋá teermist lâi Áile mielâst liägus já ereslágán muusiktábáhtus. Puátteevuođâst Áile halidičij lávluđ eenâb almolávt já tilálâšvuođah toos vissásávt šaddeh-uv. 
Áile-Risten artistin Veijo Länsman muštokonsertist kesimáánust 2015. 
Liiŋkih: 
https://www.youtube.com/watch?v=hi1Zd0Eu1cg (Áile-Risten: Ráhkisvuođa hávdd´al´) 
http://www.rovaniemi.fi/fi/Palvelut/Lasten-paivahoito/Paivakodit/Keskusta-Ounasjoen-alue/Sahanperan-paivakoti-ja-Saamenkielinen-paivakoti 
http://yle.fi/uutiset/muistokonsertti_nuorena_hukkuneen_saamelaismuusikon_kunniaksi_kesakuussa/7990671 
http://yle.fi/uutiset/hirvasvuopio-laiti_veijo_lansman_muitokonsearttas_ii_leat_imas_ahte_su_lavlagat_leat_bahcan_eallit/8055460 
Tekstâ já kove: Milla Elmiina Pulska 
Majemustáá peividum/ 
Säämi kielâtaho -palhâšume juávkkupeerâpeivikiäčču Miessin 
Säämi kielâtaho-palhâšume juáhhoo nube keerdi já Sämitige säämi kielârääđi lii mieđettâm säämi kielâtaho-palhâšume Iänuduv kieldâ juávkkupeerâpeivikiäčču Miessin*. Säämi kielâtaho-palhâšuumijn adeluvvoo tubdâstâs sämikielâlij palvâlusâi já sämikielâi sajattuv oovdedem pyerrin porgum ansulâš pargoost Suomâst. Säämi kielâtaho-palhâšume lii säämi tyeji já diploom. 
Kooveest: Maarit Magga, Petra Biret Magga-Vars, Risten Elle Gaup-Juuso, Saara Näkkäläjärvi, Erkki Lumisalmi 
– Juávkkupeerâpeivikiäčču Miessi lii ovdâmerkkâ tast, maht uccâ resurssijguin já meritiätulâš pargoin puáhtá uážžuđ ááigán merhâšittee tavvoid sämikielâi oovdedmân, iätá säämi kielârääđi saavâjođetteijee Erkki Lumisalmi . Sämikulttuur eellimiähtu lii sämikielâi siäilum puáttee suhâpuolváid já kielâ lii sämikulttuur tehálumoš já kuávdášlumos uási, tot lii sämikulttuur vááimus. Párnáiguin porgâdijn lii uáli tehálâš kevttiđ systemaatlávt sämikielâ váldukielâ noonâ sajaduvâst peerusthánnáá – Miessi pargeeh láá luhostum taam pargoost ovdâmerhâlávt, kijttâl Lumisalmi .  
Palhâšume lii Matleena Fofonoff tyeji  
Säämi kielâtaho-palhâšume lii säämi tyeji, mon tuáijojeijee lii valjim Sámi Duodji ry. Palhâšume lii veedâtyeji: veedâkoori (nuorttâsämikielân vuä´ddču´ǩǩ), leibilitte (nuorttâsämikielân lei´bbtiskk) já sukkârlitte (nuorttâsämikielân säähharne´cc), já toi rähtee lii tuáijár Matleena Fofonoff Njižžjäävrist, Anarist.  
Kooveest: Säämi kielâtahopalhâšume 2011. Tuoijum tuáijár Matleena Fofonoff. 
Sämitige vuáđustâsah  
Juávkkupeivikiäčču Miessi lii toimâm Iänuduvâst 10 ihheed já ton ääigi Miessi lii tipšom ivijmield aldasáid 40 sämipárnážid. Iänuduv kieldâ kulá sämikuávlun já kieldâ sämikielâlâš aalmug lii tobbeen uccâ ucceeblohhoon. 
Sämitige mielâst säämi ärbitiätu lii nanosumos muddoost talle, ko tot lii rievtis kulttuurlâš já kielâlâš pirrâsist. Sämikielâ já -kulttuur maaŋgâpiälásáin já njyebžilis mättimáin láá olášittum puohâi sämipárnái kielâliih vuoigâdvuođah. Sämikielâ puátteevuođâ turviimân lii tehálâš, et sämipárnááh uážžuh sämikielâlâš peivitipšo, mii vuáđuduvá sämikulttuur árvoid. Miessi tipšokiellân lii sämikielâ já tipšopargei eenikielâ lii sämikielâ. 
Sämitigge tuáivu, et palhâšume movtijdit Iänuduv kieldâ pyerediđ sämikielâ sajattuv ovdedem kieldâ puohâin uásisuorgijn já meid eres virgeomâháid pyerediđ sämikielâlijd palvâlusâid. 
Lasetiäđuh: kielâtorvočällee Siiri Jomppanen. puh 010 839 3111, ovdânommâ.suhânommâ@samediggi.fi 
(*Miessi lii tavesämikielâ já uáivild vyesi.) 
Almottâttâm Säminuorâi taaidâtábátusân lii álgám 
Almottâttâm Säminuorâi taaidâtábátusân lii álgám já nohá 5.3. Säminuorâi taaidâtábáhtus uárnejuvvoo kyevtipiäivásâš tábáhtussân Ruávinjaargâst nuorâitáálu Mondest cuáŋuimáánu 7.–8. peeivi. Tábáhtus teeman lii muusik. Čuávu nettiuđđâsijd 
já 
Almottâttâmluámáttuv ilmoittautumislomake 2010. 
Tavesämikielâ, eenikielâ já čaabâkirjálâšvuotâ 
jurgalâm Kaisa Tapiola-Länsman 
koveh: Sirpa Mänty 
sijđoh: 62 
2. teddilâs 
Taan kovesänikiirján láá čuákkejum tavesämikielâ kuávdâšsäänih ašij mield. Kovvejum säänih láá suullân 500, iänááš uási tain nomineh. 
Sämitigge 2014 
Sämitigge ocá raavâdviäsuirâtteijee Sajosân 
Säämi kulttuurkuávdáš Sajos lii kuávdášlâš saajeest Aanaar markkânist Juvduujuv riddoost. Sajos tuáimá Suomâ sämmilij parlamenttáállun, kulttuur-, škovlim- já mättimkuávdážin sehe tábáhtustáállun. 
60-sajasâš raavâdviäsu lii tergâdis uási čuákkim-, kongres- já kulttuurtábáhtusâi ornim. Saijoos toimâ lii aalgâst, nuuvt ete tooimâ innovatiivlâš oovdedmân láá šiev máhđulâšvuođah. 
Tuáivup, ete raavâdviäsuirâtteijee piäjá tooimâ joton 1.5.2014 rääjist teikâ sopâmuš mield. 
Raavâdviäsutooimâst perustum ulmuid pivdep väldiđ ohtâvuođâ 15.4.2014 räi. 
Lasetiäđuh:  
má haldâttâhhovdâ Pia Ruotsala 010 839 3106, pia.ruotsala(at)samediggi.fi  
markkânistemhovdâ Johanna Alatorvinen 010 839 3109, johanna.alatorvinen(at)samediggi.fi 
Sämitigge tuárju Ilo 169-sopâmuš ratifisistem 
Sämitige čuákkim meridij 30.10.2014 kyedittiđ Ilo 169-sopâmuš ratifisistem jienâiguin 14-4. Čuákkimist lijjii meddâl kulmâ ovdâsteijee. Anu Avaskari já Pentti Valle kuođijn miärádâsân spiekâsteijee uáivil. 
Sämitigge lii ráđádâllâm čohčâmáánu loopâ rääjist haldâttâs oovdânpyehtimhammiittâsâst algâ- já hiäimuaalmugáid kyeskee Ilo 169-sopâmuš ratifisistmist riehti- já eennâm- já meccituáluministeriöin. Ráđádâlmeh juátkojii 28.10.2014 räi. Sämitige ráđádâllen lijjii sämitige saavâjođetteijee Klemetti Näkkäläjärvi, I värisaavâjođetteijee Tiina Sanila-Aikio já II värisaavâjođetteijee Heikki Paltto. 
Almosčuákkim tuhhiittij čielgiittâs, mii lahtoo ratifisistemäššikirjijd, mii kuáská eromâšávt almossopâmuš artikkâlân 14. Artikkâl 14 kieđâvuš enâmân já čáácán lohtâseijee vuoigâdvuođâid. Haldâttâspiäláduvah láá tuhhiittâm čielgiittâs já haldâttâs oovdânpyehtim vuáđđusijd. Haldâttâs oovdânpyehtim Ilo 169-sopâmuš ratifisistmist adeluš ovdâskoodán skammâmáánu aalgâst. 
”Čohčâ lii lamaš uáli čoovgâs já ráđádâlmeh láá lamaš hástuliih já ráđádâlmeh láá toollum nuuvt sämitige já staatâ kooskâst ko staatârääđi siste-uv. Saavâjođetteijeeh ráđádâllii loopâ räi vâi sij finniiččii sämmilijd nuuvt šiev ráđádâllâmpuáttus ko máhđulâš. Sopâmuš ratifisistmist lii koččâmuš áárvuin, sämmilij historjást, sämikulttuur ärbivuovijn já puoh enâmustáá sämikulttuur puátteevuođâst. Miärádâs lii vissâsávt lamaš maŋgáid sämitiggejesânáid vaigâd já meid munjin-uv. Muu jieččân uáivil toos, ete meridim várugávt iävtuttiđ almosčuákkimân sopâmuš ratifisistem vuáđudui majemuu muddoost finnejum lasattâssáid, čielgiittâsân já haldâttâs oovdânpyehtim vuáđđusijd, moh adeleh šiev vuáđu sopâmuš olášutmân. Oskom, ete ILO-sopâmus ratifisistem lááčá iävtuid toos, ete sämipárnááh já nuorah uážuh šoddâđ ráávhust vajesavâittáá já olgoštemttáá, sárnuđ sämikielâ já hárjuttiđ sämi-iäláttásâid tááláást pyereeb maailmist” saavâjođetteijee Näkkäläjärvi čiälgá. 
Ráđádâlmij majemuu muddoost čielgiittâs laiđiittâsuásán lasettui tekstâ, mast Suomâ staatâ tuubdâst, ete sämmilijn láá jiejah kulttuurliih, vuoigâdvuođâliih já historjáhliih ibárdâsah sämikuávlu hämmejuumist, naavdâšmist, kuávlu oomâstmist já haaldâšmist. Lasseen artikkâl 14 vuáđđusijguin valdui sämmilijd eromâš tergâd mainâšum säämi sijdâvuáháduumeest sämmilij ärbivuáválâš kulttuurlâš já iäláttâslâš instituution. 
”Lam ilolâš, ete almosčuákkim tuárjui Ilo 169-sopâmuš ratifisistem. Sopâmuš ratifisistem iävtuh iä lamaš sämmilij tááhust tagareh, ko liččijm tuáivum, mutâ taat lii áinoošlajâsâš máhđulâšvuotâ. Jiem osko, ete liččijm puáhtám peessâđ pyereeb ráđádâllâmpuáttusân. Jis sämitigge ličij hilgom ratifisistem, sáttá leđe ete mahđulâšvuotâ ličij monâttum suhâpuolvái ááigán. Lii hirmâd tergâd, ete čielgiittâsâst Suomâ staatâ čonâdât olášuttiđ Ilo 169-sopâmuš kenigâsvuođâid ollásávt” II värisaavâjođetteijee Heikki Paltto muštâlij. 
”Munjin lâi puoh tehálumos, ete sämitigge toovâi čuávdusis stuorrâ jienâi eenâblovvoin já sämitigge čaaitij vyeimis já háálus ovdediđ sämmilij vuoigâdvuođâid. ILO 169-sopâmuš lii hirmâd tergâd meid nuorttâlâššáid já nuorttâlâšâi sijdâčuákkim lii lamaš fáárust sopâmuš ratifisistemprosessist já nuorttâlâšâi vuoigâdvuođah láá tubdâstum čielgiittâsâst. Oskom, ete sopâmuš ratifisistem naanood nuorttâlâšâi sijdâčuákkim sajattuv.” I värisaavâjođetteijee Tiina Sanila-Aikio paahud. 
”Sämmilijd lii hirmâd tergâd, ete čielgiittâsâst čonâdâteh ovdediđ algâaalmugvuoigâdvuođâid. Ađai Ilo 169-sopâmuš ratifisistem ij meerhâš tom, ete sämmilij vuoigâdvuođâsajattuv ovdedem pisáničij teikâ ete puoh vuoigâdvuođah liččii tääl čovdâšum. Suomâ čonâdât meid árvuštâllâđ oovtâst ohtsâsibárdâsist sämitiggijn sopâmuš olášuttem. Lii eromâš tergâd, ete čielgiittâsâst Suomâ staatâ tuubdâst, ete Suomâ juátká pargo sämmilij algâaalmugvuoigâdvuođâi olášuttem várás sehe almossopâmuš miärádâsâi já kenigâsvuođâi oles olášuttem várás nuuvt, ete oovded lahâasâttem já haldâttuv ohtsâšibárdâsâst sämitiggijn.” saavâjođetteijee Näkkäläjärvi muštâl tuđâvâžžân. 
”Taat lii uđđâ aalgâ Suomâ staatâ já sämitige koskâvuođâin já meid uđđâ aalgâ sämitiigán. Miärádâs mield sirdep mii kejâstuv moonnâmääigist puátteevuotân já adelep puáttee sämisuhâpuolváid já sämitiigán tááláást pyerebijd máhđulâšvuođâid toimâđ já paijeentoollâđ jieijâs kulttuur. Oovtâst sämitiggelaavâ uđâsmitmijn taat sämitigge já staatârääđi adelává šiev äärbi puáttee suhâpuolváid” saavâjođetteijeeh miärkkojeh tuđâvâžžân. 
”Veikâ haldâttâspiäláduvah láá sopâmuš ratifisistmist oovtmielâliih, sämitige pargo sopâmuš ratifisistem várás ij nuuvâ taas. Sämitigge kalga ráhtádâttâđ maŋgáid váljukoddekulâmáid já toohâđ pehtilis hiäđukocceem, vâi sopâmuš ratifisistmân ličij ovdâskode vijđes toorjâ” värisaavâjođetteijeeh Sanila-Aikio já Paltto suogârdává jo puáttee hástusijd. 
Pyeremus piivtâs 
Keejâ uánihisvideo Anni-Saarast já sämimáccuhist 
Anni-Saaran sämimááccuh lii pyeremus, vááimuvuálááš já uáli tehálâš piivtâs. 
Váldu-ilmuuh: Anni-Saara já Aslak Paltto 
Stivrim/čuoppâm: Anneli Lappalainen, kuvvim: Kauko Mustonen, Anneli Lappalainen 
Pyevtittâs: Säämi máttááttâskuávdáš 2008 
Kukkodâh: 2,05 
Sämitigge ocá anarâškielâ kielâpargee, nuorttâsämikielâ kielâpargee já tavesämikielâ kielâpargee 
Suomâ sämitigge ocá anarâškielâ kielâpargee, nuorttâsämikielâ kielâpargee já tavesämikielâ kielâpargee ááigán 1.1.2013–31.5.2014. 
Säämi parlamentaarlâš rääđi (Suomâ, Taažâ já Ruotâ sämitigij oovtâstpargo-orgaan) aalgât 1.1.2013 ohtsâštave-eennâmlâš sämikielâ áámmát-/reesuurskuávdáá vuáđudemproojeekt, mii nohá 30.6.2014. Proojeekt válduruttâdeijee lii EU Interreg IV A Nord Sápmi já pargo vuáválâš olášuttem várás Suomâ sämitigge ocá 
1 meriáigásâš anarâškielâ kielâpargee  
1 meriáigásâš nuorttâsämikielâ kielâpargee ja  
1 meriáigásâš tavesämikielâ kielâpargee  
ááigán 1.1.2013 – 31.5.2014. 
Kielâpargee pargoid kuleh kielâtipšom, kielâovdedem, terminologia¬pargo, normâdem, sehe tieđettem- já ravvimpargo. Kielâpargei puáhtá meridiđ eres-uv tooimâid, moh kuleh ohtsâštave-eennâmlâš sämikielâ áámmát-/reesuurskuávdáá vuáđudemprojektân. Asâttâsvuáđustâslâš tohálâšvuođâvátámâššân lii pargo vaattâm škovlim já lasseen váttoo sämikielâ táiđu. 
Projektân occoo vuosâsajasávt taggaar olmooš, kiäst sämikielâ lii eenikielân tâi västideijee kielâtáiđu. Tuáivup occest hiäivulâš sämikielâ škovlim (ollâškovlâ/ollâopâttâh), hárjánem västideijee pargoost já sämiohtsâškode já -kielâi tubdâm. Lasseen tuáivup áámmátlâš mättim, oovtâstpargo¬naavcâ, sämikielâ kirjálâš tááiđu sehe naavcâ jiečânâs já ulmemiäldásâš porgâmân. 
Ohtsâštave-eennâmlâš sämikielâ áámmát-/reesuurskuávdáá pargokielah láá sämikielâ sehe suomâkielâ já ruotâ/tárukielâ. Kuávdáá pargon lii oovtâst sämitiggijn ohtsâštave-eennâmlâš kielâoovtâstpargo nanodem já ovdedem, sämikielâ nanodem já ovdedem nuuvt, et jieškote-uv kielâjuávhu ohtâgâslâš táárbuh, hástuseh já naavcah váldojeh vuotân, sehe sämikielâ virkosmittem já turvim puátteevuođâst. 
Kielâpargee lii palvâluskoskâvuođâst Suomâ sämitiigán já pälkki miärášuvá Suomâ sämitige pálkkááttemvuáháduv vátávâšvuodâtaasij V/II – IV/IV mield (vuáđupälkki 2 051,23 – 2 391,60 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Toimâsaje lii sämitige monnii toimâsaajeest tâi sopâmuš mield eres saajeest. 
Ucâmušâid lahtosijdiskuin kalga toimâttiđ Suomâ sämitige čäällimkoodán 10.12.2012 tme 16.00 räi čujottâssáin: Sajos, 99870 Aanaar. Lasetiäđuid pargoost addel vs. kielâtorvočällee Tarja Porsanger puh. 050 343 1299. Sämitige tooimân puáhtá uápásmuđ nettičujottâsâst www.samediggi.fi. Anarist 22.11.2012 Sämitigge  
Tiäđáttâs má. haldâttâhhoovdâ valjiimist 
Sämitige haldâttâhhovdân ááigán 1.2.2014-31.1.2015 lii väljejum Pia Ruotsala, kote lâi virge áinoo occee. Pia Ruotsala lii sämitige sosiaal- já tiervâsvuođâčällee. Sun lii toimâm má. haldâttâhhovdân 18.10.2013 rääjist.  Pargo lâi uuccâmnáál 13.11.-13.12.2013 koskâsii ääigi. Sämitige pargo-oornig § 7 mield saavâjođetteijee väljee meriáigásii haldâttâhhoovdâ tom maŋa ko lii kuullâm värisaavâjođetteijeid. Saavâjođetteijeeh iä toollâm tárbulâžžân virge kulluuttem uđđâsist áávus.  ” Lii vaidâlittee, ete viirgán lâi tuše ohtâ occee. Meriáigásâšvuotâ lii kuittâg uánihis já pargo vättee, mii máhđulávt raijij occei mere” Näkkäläjärvi mainâstij.   Sämitige čuákkim tuhhiittij čuákkimistis 18.12.2013 pargoviehâpoolitlii ohjelm sehe täsiárvu- já oovtviärdásâšvuođâvuáváámijd, moi tooimânpieijâm lii álgám. Siämmáá čuákkim tuhhiittem budjet ihán 2014 váátá sämitige ekonomiahaldâttuv ovdedem västidiđ uđđâ budjetistemvuáháduv. Meid čuávvoo sämitige čuákkim  19.2.2014 valmâštâllâm kalga algâttiđ haldâttâhhoovdâ joođeettijn.   ”Virge kullutmân uđđâsist áávus ij lamaš tárbu návt uánihis meriáigásâšvuođâst, ko pargo lâi uuccâm virge iävtuid tevdee occee. Sämitige pargoviehâ- já ekonomiahaldâttuv ovdedem almosčuákkim miärádâsâi mield já algâive hástuseh väättih, ete mist lii sämitige pargoid, haldâttuv já virge tohálâšvuođâvátámâšâid tevdee haldâttâhhovdâ tooimânpieijâmin sämitige miärádâsâid já oovdedmin sämitige tooimâ. Ruotsala lii hoittám miänástuvveht haldâttâhhoovdâ meriáigásâšvuođâ”, Näkkäläjärvi mainâstij. 
Sämitigge 
Säämi kulttuurkuávdáá válduláigulâš lii Sämitigge já ton ovdâsvástádâssân lii kulttuurkuávdáá almolij tiilij kiävtu koordinistem já ovdâskulij laiguuttem eres tuáimeid. Kulttuurkuávdáást Sämitigge finnejii kiävtun 1095 m2. Kuávdáá nube já kuálmád keerdist láá Sämitige čäällimkode haldâttâhtileh. 
Sämitigge lii Suomâ sämmilij alemus, ovdâsteijeevâš poolitlâš-jiešhaaldâšlâš orgaan, kote tuáimá riehtiministeriö haldâšemsyergist. Sämitige vááimuspargon lii vuáváđ já olášuttiđ Suomâ vuáđulaavâst sämmiláid turvâstum kielâ já kulttuur kyeskee jiešhaldâšem. Sämitigge oovdâst sämmilijd aalmuglâš já aalmugijkoskâsâš ohtâvuođâin já hoittáá sämmilij kielâ, kulttuur já sii sajâttuv kyeskee aašijd algâaalmugin. Sämitigge puáhtá toohâđ virgeomâháid alguid já iävtuttâsâid já adeliđ ciälkkámušâid. 
Sämitige 21 jesânid já nelji värijeessân väljejuvvojeh sämmilij koskâvuođâst valjâiguin, moh olášuttojeh jyehi niäljád ive. Sämitige čäällimkodde juáhás almos, sämikielâ sehe škovlim- já oppâmateriaaltoimâttâhân. Sämitige váldutoimâlâš saavâjođetteijee lii Klemetti Näkkäläjärvi. 
Lasetiätu Sämitiggeest. 
Säämi kirkkopeeivih Anarist ive 2009 
Säämi ekumeenlâš kirkkopeeivih uárnejuvvojeh Anarist 12.-14. kesimáánu 2009. Kirkkopeivijd vuárdojeh suullân 1500 uásivälded Suomâ, Ruotâ, Taažâ já Ruošâ sämmilijn. 
Peeivij teeman lii Säämi kirkkopeeivih - ohtâvuotâ Imelân já kuoimijdsân. Tuáivumist lii, et kirkkopeeivijn šadda sämmilij ekumeenlâš já aalmugijkoskâsâš kirholâš juhle já kuáhtámsaje. Kirkkopeeivij ohjelm tuálá siste immeelpalvâlusâid, seminaarijd, konsertijd, elleekuuvijd sehe eres lasseen jieijâs tooimâ nuoráid. 
Kirkkopeeivij váldutoimâkodde čokkânij 6.-7. porgemáánust Anarist. Toimâkodde hammiistâlâi peeivij seminaarij arttân eres lasseen sämmilij kirholâš eellim suogârdâllâm tääl já puátteevuođâst, säämi kontekstuaallâš teologia sehe Ruošâ sämmilij historján já tilán uápásmem. Kirkkopeeivij valmâštâlmân kullen finnij prinsiiptoimâkodde valmâšin ”Aanaar sopâmuššân” nomâttum äššikirje, mast miäruštâlluvvojeh kirkkopeeivij ornim prinsiipah. Äššikirje mield uárnejuvvojeh kirkkopeeivih noonâ ohtsâšpargoin Suomâ, Ruotâ já Taažâ sämmilijguin. 
Säämi kirkkopeeivijd uárnee Oulu pispekodde oovtâst Suomâ sämitiggijn sehe Ruotâ já Taažâ sämmilij kirkkorađijguin. Orniimijn lii mieldi meiddei Bareents kirhoi rääđi sehe Oulu ortodoksâlâš pispekodde. Vuosmuuh Säämi kirkkopeeivih tuállojii Ruotâ Juhâmohheest ive 2004. (1.8.2008 / NP) 
LASETIÄĐUH: Sämipappâ Tuomo Huusko, tuomo.huusko(at)evl.fi, p. 040 7338153; Pispekoddedeekaan Niilo Pesonen, niilo.pesonen(at)evl.fi, p. (08) 5358 556, 044 755 5556; Váldutoimâkode saavâjođetteijee Jouni Ilmari Jomppanen, p. 0400 295588. 
Sämitige čuákkim 
Sämitige čuákkim oovdâst Sämitige alemus meridemvääldi. Tot čokkân 4-5 keerdi ivveest. Sämitige čuákkim meerrid váldunjuolgâduslávt sämitige adelem ciälkkámušâin, iävtuttâsâin já eres peleväldimijn. Staatârääđi meerrid sämitige jesânin (21) já värijesânin (4) sämitiggevaaljâin enâmustáá jienâid finnim olmožid, kuittâg nuuvt, et jyehi sämikuávlu kieldâst (Iänudâh, Aanaar, Suáđigil ja Ucjuuhâ) šaddeh ucemustáá kulmâ jeessân já jieškote-uv kieldâst ohtâ värijeessân. 
Toimâpaje 2012-2015 jesâneh já värijesâneh: 
Jesâneh:  
Sanila-Aikio Tiina, sj. 
Paltto Heikki, I värisj. 
Magga Ulla-Maarit, II värisj. 
Avaskari Anu 
Guttorm Veikko 
Heikkuri Pertti 
Länsman Asko 
Magga-Vars Petra 
Nuorgam Anne 
Porsanger Veikko 
Tapiola Ilmari 
Valkeapää Nihkolas 
Värijesâneh:  
Aikio Antti 
Juuso Tuomas Aslak 
Sämitige čuákkim 
Sämitige ornijdemčuákkim lij tuálloo majebaargâ 23.2. tme 10 rääjist Sajosist, Anarist. Čuákkim puáhtá čuávvuđ čujottâsâst: www.sogku.fi/live 
Anarâškielâlâš oppâmateriaaleh 
Bohccostallit –juávkku Avelist oovdâst säminuorâid Oulust 
Avveel vyeliškoovlâ 
Bohccostallit  
–tanssâjuávkku vuálgá ovdâstiđ säminuorâid väldikodálii MOVES -tanssâtábáhtusân, mii uárnejuvvoo 20. – 22. vyesimáánu Oulust. Juávhu stivrejeijee, máttáátteijee Bigga-Helena Magga muštâlij, et sun finnij idea taansân jakutialii 
Sykkys  
–tanssâjuávhust, mii lávdástâlâi Anarist Ijâttis ijjâ –muusiktábáhtusâst porgemáánust 2010. 
Säminuorâi taaidâtábáhtus čokkij njuhčâmáánu majemuu peeivi Ucjuv kirkkosiijdâ škoovlân paijeel 350 párnážid já nuorrâd stivrejeijeidiskuin sämikuávlu škoovlâin. Ucjuvlâš Titta Rasmus, kote jođettij tábáhtus aanaarlâš Mikke Näkkäläjärvijn, algâttij Säämi suuvâ lavluu moos keččeeh uásálistii. Ucjuv kieskâd väljejum kieldâhovdâ Matti Korkala puovtij tilálâšvuotân kieldâ tiervâttâs. Tanssâčáittuseh pessii joton ko páihálij nuorâi bändi Moivvas lâi suáittám.  
Tábáhtus válduteeman lâi väldikodálii Nuorâ Kulttuur –tábáhtus miäldásávt tanssâ. Ucjuuhân al-mottettii 13 juávkkud sehe ohtâ soolotánssájeijee, já ohtsis läävdi alne tánssájii aldasáid čyeti nuorrâd. Šlaajâin pivnohumos lâi tááláštanssâ, mon lasseen lijji kátutaansah sehe etnisiih taansah. Tanssâkavalkaad ruámárin toimii Tiina Sanila-Aikio Anarist, Solgryn Bär Tiänust sekä Anna Näkkäläjärvi Ucjuuvâst. 
Sämitigge juovij stipendijd tanssâpuđâldâs juátkim movtijditmân. Stipendijd ožžuu Kärigâsnjaargâ Sápmi salmiak –juávkku sehe 8-ihásâš soolotánssájeijee Biret-Inga Pieski , Iänuduv luvâttuv Oarjánnieiddat , Vuáču škoovlâ Vuohču Ritmajoavkku , Avveel luvâttuv juávkku Villasat sehe Avveel vyeliškoovlâ juávkku Bohccostallit . Mainâšum juávhui lasseen kavalkadist lávdástellii Muzehat já The Kids Kärigâsnjaargâst, Geishat , Nauhattaret já Systema Ucjuuvâst sehe Skä´mm Čevetjäävrist. Vaidâlittee, et Njuárgám kyehti juávhu Njuorggán sehe Áron ja Juuso iä puáhtámgin lávdástâllâđ, veikkâ lijjii almottâttâm.  
Tanssâkavalkaad lasseen uárnejuvvojii Ucjuuvâst peeivi miätá jieškote-uvlágáneh pargopáájáh, moi orniimist västidij Sämitige haldâšem já Anne Kirste Aikio jodettem Johtti Nuorra –proojeekt. Arttân llijjii kreatiivlâš puđâldem, silbâtyejeh, kovekieđâvuššâm, sämimáccuhân kárvudâttâm, bändisuáittu sehe rap-muusik. Movtigumoseh kuhesmáđháliih ijâstellii Ucjuv škoovlâst vâi peessih uásálistiđ pargopáájáid tállán iđedist ovdil tanssâkišto algâttem. Pargopáájáid liččii lamaš haluliih eenâb ko äigi já sajeh adelii piärán. Pivnohumos páájáin lâi silbâtyejipáájá. 
Taaidâtábáhtus lâi uáli pyereest luhostum. Tot lii siäiluttâm sajattuvâs sämipárnái já –nuorâi sehe sii máttáátteijei tehálâžžân teivâdensaijeen. Lasseen tot fáálá máhđulâšvuođâ pyehtiđ uáinusân škoovlâi mättim já kulttuurpuđâldâs. Puáttee ive lii väldikodálâš teeman muusik, já juurdân lii orniđ Säminuorâi taaidâtábáhtus stuárráábin ko kuássin uđđâ kulttuurkuávdáást Sajosist. 
Koveh: Hannu Kangasniemi 
Videostudio 
Ollâtásásâš videostudio heivee maaŋgâkameravuáháduv kiävtun já eres-uv videomateriaal kuvviimân. Studiotiilijd kullojeh studio, live-editistemtile sehe editistemtileh. Studiotiilijn västid Säämi máttááttâskuávdáš, mutâ kuávdáá olgopiälásiih väärridmeh puátih Saijoos Kongres- já tábáhtuspalvâlusâi peht. Studio lii Saijoos vuossâmuu keerdist, váldu-uuvsâ čižetpeln Säämi máttááttâskuávdáá media- já kielâmáttááttâstiilij ohtâvuođâst. 
SAIJAASVUOTÂ: * Studio 44 m2; 7 m x 6,3 m, ollâ tile  
* Editistemtile 3 stk x 5,5 m2 
TEKNIIK JÁ PIERGÂSEH:  
- Streaming-vuáhádâh 
- Maaŋgâkameratarkkuuttâhvuáhádâh 
- Paddimkálvudâh 
- Editistempiergâseh 
Staatârääđi kielâlahâmuštâlus 2009 
Staatârääđi muštâluš kielâlahâasâttâs heivitmist 2009 lii almostum já tot lii luuhâmnáálá el. 
taan liiŋkâ pehti 
Sämitigge almoot uuccâmnáál nuorttâlâškielâlii oppâmateriaal proojeektpargee 
tooimâ ááigán 11.8.-31.12.2014. Proojeektpargee toimâsaje lii čäällimkode váldutoimâsaajeest säämi kulttuurkuávdáš Sajosist, Anarist. Proojeektpargee pargon lii nuorttâlâškielâlii oppâmateriaal vuávám, rähtim, kielâ tärhistem já jurgâlusâi rähtim. 
Dokumenteh 
Taan uásist kaavnah vaaljâpaje 2012-2015 dokumentijd. 
OHTÂVUOTÂ -NETTIAAVIS 
Ulla Aikio-Puoskari (västideijee toimâtteijee) 
Suvi West & Sámi oahpahusguovddáš/ Säämi máttááttâskuávdáš, medialinjâš: uánihisvideoh 
Bikká-Márjá Puoskari 2008 
Unna-Maari Pulska 2012 
Anni Näkkäläjärvi: koverááiđuh 
Solinum Oy/ Janne Mikkola: siijđoi teknisâš olášuttem 
Sämitigge/ škovlim- já oppâmateriaaltoimâttâh 
http://www.samediggi.fi/ 
info(at)samediggi.fi 
Sämitigge já sisašijministeriö YES-proojeekt. 
Sämitigge kijttá YLE Sámi radio toimâttâs já puohâid iärásijd jieškote-uv vuovvijn nettiaavis rähtimân uásálistám já sijđoid materiaal já almostittemvuoigâdvuođâid adelem ulmuid. 
Sämitigge/ Škovlim- já oppâmateriaaltoimâttâh, SAJOS  ,  99870-Aanaar, Suomâ/Finland. 
Vaaljâluvâttâllâm uáinimnáál 
Sämitige vaaljah 2015 toimâttuvvojeh 7.9. – 4.10.2015 koskâsii ääigi. Vaaljâluvâttâllâm tuálloo uáinimnáál njuhčâmáánust 16.3. – 27.3.2015 peeivij ääigi argâpeeivij 
vu-vá tijme 14.00 – 17.00 čuávvoo soojijn: Skierri - Hetta, Tuodâr-Laapi luándukuávdáš, Peuratie 15 Kulttuurkuávdáš Sajos - Aanaar markkân, Menesjärventie 2A Sämitige toimâttâh - Ucjuv markkân, Kieldâtáálu, Luossatie 1 Vuáču škovlâ - Vuáčču, Ivalontie 8716  
Juáhháást lii máhđulâšvuotâ tärhistiđ olssis kyeskee vaaljâluvâttâlmân merkkejum tiäđuid njuolgist vaaljâlävdikode toimâttuvvâst puh. 010 839 3195, 010 839 3185, teikâ šleđgâpostâ; Kote uáiná, et sun lii vuoigâdvuođâttáá kuođđum meddâl vaaljâluvâttâlmist teikâ sunjin kyeskee merkkim vaaljâluvâttâlmist lii puástud, puáhtá kirjálávt vaattâđ njuolgim vaaljâlävdikoddeest majemustáá cuáŋuimáánu 10. peeivi ovdil tijme 16.00. Njuolgimmonâttâllâmravvuid finnee vaaljâlävdikode toimâttuvvâst teikâ taid puáhtá printtiđ www.samediggi.fi Anarist 2.3.2015 Vaaljâlävdikodde 
Sämitigge - Sämmilijd ovdâsteijee jiešhaldâšemorgaan 
Sämitigge lii ive 1996 aalgâst jieijâs lavváin vuáđudum sämmilij jiešhaldâšemorgaan. Sämitigge vuáđudui ive 1995 uđâsmittum vuáđulaavâ vuáđuld. Ovdil Sämitige iivijn 1973 - 1995 tooimâi Säämi Parlament, mii lâi vuáđudum tast adelum staatârääđi asâttâssáin. 
Sämitigge tuáimá riehtiministeriö haldâttâhsyergist mutâ lii jiecânâs staatâ virgeomâhâin. Sämitige toimâ ruttâduvvoo staatâ budjetruttâdmáin. Sämitige eidusâš tooimân láá väridum staatâ budjetist s. 1,6 miljovn eurod. Lasseen sämitige peht mieđettuvvoo ruttâdem sämmilâš kulttuurân já servijd, sämikielâlâš arâšoddâdem- já sosiaal- já tiervâsvuođâpalvâlussáid já sämikielâlâš oppâmateriaalpyevtittâsân. Sämitiggeest láá meid sierânâsprojekteh, moid puátá ruttâdem staatâ já Euroop Union varijn. 
Sämitige tergâdumos toimâ lii olášuttiđ vuáđulaavâst toos asâttum tooimâid ađai olášuttiđ sämmilâš kulttuurjiešhaldâšem sehe turvâstiđ sämmilii algâaalmugkulttuur siäilum já ovdánem. Sämmilâš kulttuurjiešhaldâšem kuáská sämikuávlun, mast lii asâttum sämitiggelaavâ niäljád ceehist (4 §). Kuávlun kuleh Iänuduv, Aanaar já Ucjuv kieldâi kuávluh sehe Laapi palgâs kuávlu Suáđigil kieldâst ađai keevâtlávt Vuáčču. 
Kárttá: sämikuávlu  
Sämitigge čáittá sämmilij virgálâš uáinu. Sämitige pargon lii sämitiggelaavâ § 6 mield ovdâstiđ sämmilijd pargoidis kullee aašijn nuuvt aalmuglávt ko aalmugijkoskâsávt-uv. Keevâtlávt stuorrâ uási sämitige aalmugijkoskâsâš ovdâstemijn tahhoo kuulmâ eennâm sämitigij já Ruošâ sämiseervij, Säämi parlamentaarlâš rääđi (SPR) tooimâ peht. 
Sämitigge kiävttá jiecânâs meridemvääldi. Sämitigge puáhtá adeliđ oovdânpyehtimijd, alguid já ciälkkámušâid virgeomâháid (laavâ § 5). Sämitigge addel ihásávt 60-200 sierâlágán algud já ciälkkámužžâd sierâ peelijd. Lasseen sämitigge noomât ovdâsteijeid maaŋgáid sierâ pargojuávhoid. Nube válduášálâš toimâvyehhin láá virgeomâhâiguin toohum ráđádâlmeh. Sämitiggelaavâ § 9 mield virgeomâhááh kalgeh ráđádâllâđ sämitiggijn puoh vijđáht vaikutteijee já merhâšittee tooimâin, moh pyehtih tállân já eromâš vuovvijn vaikuttiđ sämmilij sajattâhân algâaalmugin. Ráđádâllâmkenigâsvuotâ kuáská el. sämmilijd kyeskee lahâasâttem oovdedmân, sämikielân já máttááttâšân kyeskee aššijd sehe eennâmkevttimân já ruukilaavâ miäldásij luuvij mieđeetmân sämikuávlust. 
Aalmuglii lahâasâttem lasseen sämitige tooimâ stivree sämitige čuákkim tuhhiittem pargo-oornig , mast aasât el. viirgijn, sierâ orgaanijn já tai pargoin sehe haldâttâhlattiimist sämitiggeest. Vaaljâpaje aalgâst sämitige čuákkim tuhhit toimâvuávám ubâ vaaljâpajan. Toimâvuáváámist aasât uulmijd sämitige tooimân. Tärhibijd ihásijd uulmijd asâtteh jieškote-uv ive budjetist . Sämitige pargoviehâpolitiik stivrejeh pargoviehâpoolitlijn äššikiirjijn , moid kuleh pargoviehâpoolitlâš ohjelm sehe täsiárvu- já oovtviärdásâšvuotâvuáváámeh. Sämitige váldutoimâsaje lii Anarist säämi kulttuurkuávdáš Sajosist. Sämitiggeest láá lasseen uálgitoimâsajeh Iänuduvvâst já Ucjuuvâst. 
Kove: Sämitige organisaatio  
Sämitige 21 jesânid já nelji värijeessân väljejuvvojeh sämmilij kooskâst jyehi niäljád ive olášuvvee vaaljâin. Jyehi sämikuávlu kieldâst kalga valjiđ ucemustáá kulmâ ovdâsteijee sämitiigán. Kuulmâ sämmilii vuáđudem väljejeijeeservi puáhtá asâttiđ iävtukkâs sämitiigán. Majemustáá vaaljâid toimâttij ive 2011 čohčuv. 
Kove: Sämitige čuákkim  
Sämitiggeest adelum laahâ lii eidu uđâsmittemnáál. Uđâsmittem valmâštâllâm pargojuávkku luovâttij oovtmielâlâš oovdânpyehtim ive 2013 loopâst. Oovdânpyehtimist iävtutteh, ete rievdâdeh sämmilâšmiäruštâllâm, sämitige pargoid, lasetteh sämitige ovdâsteijei mere, iävtutteh, ete asâtteh ohtsâštoimâkenigâsvuođâst tááláá ráđádâllâmkenigâsvuođâ sajan sehe ete uđâsmiteh sämitige vaaljâvuáháduv. Lii tárguttâs, ete laahâ šadda vuáimán ceehij uásild, moh kyeskih vaaljâvuáhádâhân já sämmilâšmiäruštâlmân, ive 2015 já mudoi ive 2016 aalgâst talle ko uđđâ sämitigge lii algâttâm tooimâs. Sämitige čuákkim tuhhiittij čuákkimistis 18.12.2013 ciälkkámuš pargojuávhu oovdânpyehtimist. Oovdânpyehtim kyedittui motomij rievdâdemiävtuttâsâiguin. 
Sämitige lasseen nuorttâlâšâin lii jieijâs, sierâ oovtâstpargo-orgaan, nuorttâlâšâi sijdâčuákkim nuorttâlâškuávlust. Nuorttâlâškuávlun kuleh uásih Aanaar kieldâst. Nuorttâlâšlaahâ lii sämitiggelaavâst spiekâstmáin eennâm- já meccituáluministeriö vuálásâžžân. Nuorttâlâšlaavâst asâtteh el. nuorttâlâšâi iäláttâslijn vuoigâdvuođâin. 
Taažâ sämmilij ovdâsteijeevâš orgaan, sämitigge vuáđudui ive 1987 (laahâ 1987:56) já tot algâttij tooimâs ive 1989. Taažâ lii ratifisistâm ILO 169-sopâmuš algâaalmugij vuoigâdvuođâin. Taažâ vuáđulaahâ tuubdâst sämmilijd algâaalmugin. 
Ruotâ sämmilij ovdâsteijeevâš orgaan, sämitigge vuáđudui ive 1992 (laahâ 1992:1433) já tot algâttij tooimâs ive 1993 aalgâst. Ruotâ sämitigge lii sehe jiešhaaldâtlâš orgaan ete staatâ virgádâh. Ruotâ sämitigge lii Ruotâ eennâmtuáluministeriö haldâttâhsyergist. Ruotâ vuáđulaahâ tuubdâst sämmilijd aalmugin. 
Ruošâ sämmilijd oovdâst kyehti Ruošâ sämiseervi. Ruošâ sämmiliih láá vuáđudâm jieijâs ovdâsteijeevâš orgaan, sämitige, mutâ Ruošâ lahâasâttem já haldâttâh iä tuubdâst ton sajattuv. 
Sämitige vaaljâi 2011 iävtukkâsasâttâllâm lii nuuhâm 
Sämitige vaaljah toimâttuvvojeh 5.9. - 3.10.2011. Vaaljâlävdikodde  lii ráhtám vaaljâtohálijn iävtukkâsâin iävtukkâsluvâttâllâm. Iävtukkâsah láá ohtsis 40  .    Iävttukâsluvâtâllâm 2011 
Ovdâskode sahâalmai kollij sämitige 
Sämitigge finnij lávurduv 23.11. ollâárvusijd kuosijd ko ovdâskode sahâalmai Eero Heinäluoma oovtâst suu delegaatioin eelij uápásmin säämi kulttuurkuávdáá Sajosân, ILO 169-sopâmušân já äigikyevdilis sämiaššijd. 
Sahâalmaa delegaatiost lijjii fáárust vuáđulahâváljukode saavâjođetteijee Johannes Koskinen, haldâttâhváljukode saavâjođetteijee Pirkko Mattila, staatâvarijváljukode saavâjođetteijee Kimmo Sasi, eennâm- já meccituáluváljukode saavâjođetteijee Jari Leppä sehe ekonomiaváljukode saavâjođetteijee Mauri Pekkarinen sehe ovdâskode uáivičällee Seppo Tiitinen já tiätu- já viestâdemčällee Marjo Timonen. Sahâalmaa juávhu mätkiorniimijn västidij Laapi litto já mieldi lijjii meid Laapi lito saavâjođetteijee, aalmugovdâsteijee Markus Lohi, eennâmkoddehovdâ Mika Riipi já ohtâvuotâhovdâ Maiju Hyry. 
Sahâalmai Eero Heinäluoma adelij ovdâskode skeeŋkâ sämitiigán. Saavâjođetteijee Näkkäläjärvi kiijtij skeeŋkâst já lopedij ete tavlu piäijoo árvusajan Sajosân. Kove: Johanna Alatorvinen  
Sahâalmai lâi halijdâm kuullâđ sämitige uáinuid eromâšávt ILO 169-sopâmuš ratifisistmist. Saavâjođetteijee Näkkäläjärvi kieđâvušâi saavâstis vijđáht Suomâ aalmugijkoskâsii kuođâid, ILO 169-sopâmuš ratifisistem, Meccihaldâttâslaavâ uđâsmittem sehe sämitiggelaavâ uđâsmittem valmâštâllee pargojuávhu smiettâmuš. Näkkäläjärvi tiäduttij saavâstis ete ILO sopâmuš ratifisistem valmâštâllâm kalga algâttiđ tállân vâi ratifisistem kiergân ovdâskode kieđâvušmân. Suomâst láá ain šiev máhđulâšvuođah ratifisistiđ sopâmuš. ” ratifisistem váátá poolitlii táátu já šiev ohtsâšpargo Suomâ staatâ já sämitige kooskâst. Sopâmuš ratifisistem pirrâ láá tušes paloh ige ton ratifisistem iästáččij mahten eres aalmug eellim já iäláttâsâi hárjuttâllâm sämikuávlust” Näkkäläjärvi tiäduttij. Sämitigge mainâstij ete sämitiggelaavâ uđâsmittem valmâštâllee pargojuávhu iävtuttâsah láá jo tääl ruossâlâsvuođâ čuávduseh ige taid koolgâ hiäjusmittiđ laavâ jotkâvalmâštâllâm ohtâvuođâst. Tilálâšvuođâst savâstâllui meid ruukitooimâst já ton vaikuttâsâin sämikulttuurân sehe arktâlii kuávlu hástusijn. 
Kooveest čižetroobdâst uálgisroobdân Johannes Koskinen, Marjo Timonen, Seppo Tiitinen, Eero Heinäluoma, Jari Leppä, Pirkko Mattila, Kimmo Sasi, Markus Lohi, Mauri Pekkarinen, Klemetti Näkkäläjärvi, Tiina Sanila-Aikio já Heikki Paltto. Kove: Johanna Alatorvinen.  
” Sämitige peeleest lam ilolâš, ete sahâalmai já váljukudij saavâjođetteijeeh láá halijdâm uápásmuđ sämitige tooimân já äigikyevdilis sämiaššijd. Ovdâskodde lii sämitige tehálâš ohtsâšpargokyeimi já lii tehálâš, ete peessâp lonottiđ jurduid já mainâstiđ sämitige tooimâst já uulmijn” saavâjođetteijee Näkkäläjärvi mainâstij. Sämitige I värisaavâjođetteijee Tiina Sanila-Aikio já II värisaavâjođetteijee Heikki Paltto mainâstáin eromâšávt säämi puásuituálu tiileest já roolist sämikulttuurist. Tiina Sanila-Aikio mainâstij meid nuorttâlij sierânâskoččâmušâin. 
Ovdâskode sahâalmai sehe sämitige saavâjođetteijee Klemetti Näkkäläjärvi já värisaavâjođetteijeeh Tiina Sanila-Aikio já Heikki Paltto. Kove: Johanna Alatorvinen.  
” Tilálâšvuotâ lâi uáli liegâs já mist lâi eromâš savâstâllâm sahâalmain já váljukudij saavâjođetteijeiguin. Tilálâšvuotâ lâi kuohtui pelij peeleest luhostum já leim siämmáá mielâ tast, ete sämiaššijn lii máhđulâš peessâđ ovdâskulij positiivlâš já šiev vuoiŋâst. Áinoo vädisvuotâ lâi tuše ääigi nuuhâm. Mun tuáivum-uv, ete pyehtip juátkiđ savâstâllâm já jurdui lonottem val maŋeláá”, Näkkäläjärvi mainâstij. 
Sämitige muštottemčáálus sahâalmai 
Klemetti Näkkäläjärvi saahâ 
Lasetiäđuh:  
saavâjođetteijee Klemetti Näkkäläjärvi 
Sämitigge tieđeet 
Sämitigge lii algâttâm tutkâmproojeekt, mon ulmen lii lääččiđ sämmilii ärbivuáválii iäláttâsâi tile mitteteijee indigaattor. Proojeekt válduruttâdeijee lii eennâm- já meccituáluministeriö, mii mieđettii proojeektân torjuu eennâmtálutuálu ovdedemruttâráájust, luánduiäláttâsâi já puásuituálu ovdedemtooimâ kyeskeid tutkâmušâid väridum meriruuđâst. Sämitigge olášut já uásiruttâd proojeekt. 
Proojeekt ulmen lii selvâttiđ sämmilij ärbivuáválii iäláttâsâi tile já ovdánem sehe väldiđ kiävtun taid kovvejeijee indigaattor. Indigaattor lääččim lii uási biodiversiteetsopâmâš 8 (j)-artikla tooimânpieijâm. Artikla kenigit sopâmâšuásipeelijd suojâliđ algâaalmugij biodiversiteetin kyeskee ärbivuáválâš tiäđu. Suomâst artikla 8 (j) kuáská sämmilijd, já návt artikla kalga suojâliđ sämmilij ärbivuáválâš luándun kyeskee tiäđu, mii uáinoo sämmilâš luándukevttimist já ärbivuáválijn sämi-iäláttâsâin. Indigaattor ulmen lii kuvviđ luándu maaŋgâhámásâšvuotân kyeskee ärbivuáválâš tiäđu tile, mon biodiversiteetsopâmâš artikla 8 (j) suoijâl. 
Sämitigge lii njuhčâmáánust 2015 vuolgâttâm proojeekt koijâdâllâmluámáttuv, mast láá koččâmâsah sämikielâ kevttimist já ärbivuáválijn iäláttâsâin. Luámáttâh vuolgâttui vaaljâlävdikode almottâskortâi mield puoh Suomâst, Taažâst sehe Ruotâst ässeid ulmuid, kiäh láá Sämitige vaaljâluvâttâlâmist. Meriäigin (1.6.2015 räi) luámáttuvvah láá macâttum Sämitiigán suullân 920. Návt västidemprooseent lii suullân 16. 
Sämitigge haalijd tiäduttiđ proojeekt tehálâšvuođâ  
Sämmilijn lii čoggum uáli uccáá lovottâllâmtiätu ovdil 1990- já 2000-lovo, ijge tiätu ärbivuáválij iäláttâsijguin ellei ulmui meereest Suomâst lah. Proojeekt puáhtá uđđâ tiäđu sämikuávlu já sämmilij iäláttâsráhtusist. Proojeekt puátusijd lii ulmen kevttiđ meiddei sämi-iäláttâsâi tile já ovdedemtáárbu vuáđutiättun, mon puáhtá kevttiđ, ko ovdeed sämi-iäláttâsâid kyeskee lahâasâttem já haldâttuv. Proojeekt adeličij meiddei tiäđu tast, mon kales sämmilâš finnee váldulii iälámâš sämi-iäláttâsâin já toi lahtosiäláttâsâin já mon kales eres palvâlusâin. Návt puáhtá hammiđ oleskove tast, maggaar sämmilâš iäláttâsrááhtus lii. 
Proojeekt stivrimjuávkku lii meridâm, et 
luámáttuv macâttemäigi juátkoo 15.10.2015 räi  
. Sämitigge pivdá tevdiđ koijâdâllâmluámáttuv já macâttiđ tom luámáttuv mieldi puáttâm vástádâsulgust. Vaaljâlävdikoddeest puáhtá táárbu mield pivdeđ uđđâ luámáttuvvâid čujottâsâst 
Lasetiäđuh: 
Tiina Sanila-Aikio 
Sämitige saavâjođetteijee já proojeekt västideijee hovdâ 
pu. 050 300 1780 
Säämi kulttuurkuávdáá Sajos huksimurko olášutten lii Senaatti-kiddoduavh valjim Keski-Suomen Betonirakenne Oy (KSBR). KSBR urkkod meiddei kulttuurkuávdáá vuáđupargoid. Huksimurkko álgá roovvâdmáánu aalgâst 2010 já pištá skammâmáánu 2011 räi. 
Sämitigge pálkkáát kesipargeid 
Sämitigge pálkkáát kesipargeid oppâmateriaalpargoid. Riijjâ uucâm vuolgâttuvvoo ohtân pargotuođâštusâigijn já oppâtuođâštusâigijn Sämitige škovlim- já oppâmateriaalävdikodán kuovâmáánu 29. peeivi 2016 tjme 16.00 räi. Pargo pištá 1 - 3 mánuppaje, pargoi aalgâtmist soppuu sierâ. Uuccâm puáhtá vuolgâttiđ šleđgâpostân čujottâsân 
Keejâ uánihisvideo Tiänu luosâpuáđust 
Ko keesi puátá, te Ilmar kandâinis Rainein cegâttává Tiänun ärbivuáválii luosâpuáđu. Puáđu ceeggâdmist lii korrâ pargo. 
Kuálásteijeeh: Ilmari já Raine Tapiola 
Stivrim/kuvvim/čuoppâm: Niillas Somby 
PYEVTITTÂS: Hommat AS/ Niillas A. Somby 
Kukkodâh: 3,40 
Taaiđâtábáhtus lâi säminuorâi já máttáátteijei tááiđui čäittim 
Säminuorâi taaiđâtábáhtus, mii uárnejui Ucjuuvâst njuhčâmáánu 25.-26. peeivi, lâi oppeet säminuorâi já –máttáátteijei ivnáás tááiđui čäittim. Muusik, mii lâi tábáhtus válduteeman, čuojâi Ucjuvnjäälmi škoovlâ salist juáigusin, lavlun já räppin, maid čuojâldittii maaŋgah nuorâi jieijâs muusikjuávhuh. Sämitigge kijttá puoh taaiđâtábáhtus orniimân sierâ vuovijn uásálistem peelijd luhostum tábáhtusâst! 
Säminuorâi ovdâsteijen väldikodálii SOUNDS-tábáhtusân  Porvoon väljejuvvojii ucjuvlâš Villat -juávkku já avveellâš Čagaldahttit -juávkku. Villat-juávkku vuálgá väldikodálii tábáhtusân pitáinis Dan man oainnát, mon stivrejeijen lii Niilo Rasmus. Avveel vyelitääsi škoovlâ juávkku Čagaldahttit vuálgá Porvoon pitáinis Čagaldahttin, mon stivrejeijen láá  Maarit Niittyvuopio, Laura Niittyvuopio já Hannu Huumonen.   
Taaiđâtábáhtus nuurâi Ucjuvnjäälmi škoovlâ sali aaibâs tievâ ulmuid tuorâstuv 26.3. Pääihi alne lijjii säminuorah já sii máttáátteijeeh, huolâtteijeeh já keččeeh pajeláhháá 400 olmožid. Uásálisteeh pottii ohtsis paijeel 15 sierâ škoovlâst sämikuávlust já ton ulguubeln. Sämikuávlust uásálisteeh pottii masa jyehi škoovlâst. Sämikuávlu ulguubeln uásálisteeh lijjii Helsigist já Ruávinjaargâst. 
Suulân peeli taaiđâtábáhtusân uásálistum nuorâin uásálistii taaiđâtábáhtus pargopáájáid já lekkâmtilálâšvuotân, moh uárnejuvvojii jo koskoho 25.3. Pargopáájái válduteeman lâi teatter, moin halijdii ráhtádâttâđ ive 2016 tábáhtusân. Suoivâteatterpargopáájá stivrij kielâpiervâlstivrejeijee já musijkkár Heli Aikio já eres teatterpargopáájáid elleekovestivrejeijee  Pauliina Feodoroff, musijkkár-niävttár Sverre Porsanger, niävttár-toimâtteijee Heli Huovinen já párnái TV-ohjelm Unna Junnást uápis niävttár Irene Länsman. Uási nuorâin finnejii uápástem ráiđukovepaargon uápásteijen kovetaaiđâr Sunna Kitti. Uási nuorâin finnejii oppâtiijme sämikielâlii räpmuusik syeligâsvuođáid uápásteijen musijkkár Ailu Valle. 
Säminuorâi taaiđâtábáhtus iälá jo viiđâd ihelovvees já tast lii iheluuvij mield šoddâm tergâdis aareen maŋgáid nuorâ taiđuu hárjutteijeid. Taaiđâtábáhtus, mii uárnejuvvoo ihásávt, addel tergâdis lávdástemvuáttámušâid já mii puoh tehálumos, jieijâskielâlijd kuldâleijeid já keččeid. Säminuorâi taaiđâtábáhtus kiellân Ucjuuvâst lijjii puoh kulmâ Suomâst sarnum sämikielâ. Tábáhtus laiđiisteijen lijjii nuorttâlâškielâlâš Anna-Katariina Feodoroff, anarâškielâlâš Martta Alajärvi já tavesämikielâlâš Tuomo Laiti. 
Tábáhtus tuámmárin lijjii nuorttâlâškielâlâš Anna Lumisalmi, anarâškielâlâš Heli Aikio já tavesämikielâlâš Ailu Valle. Ohtâ taaiđâtábáhtus prinsiipijn lii, ete tot tuáimá sämikielân. 
Säminuorâi taaiđâtábáhtus ornij sämitigge oovtâstpargoost Ucjuvnjäälmi škovláin. Tábáhtus ruttâd máttááttâs- já kulttuurministeriö. Säminuorâi taaiđâtábáhtus lii uási väldikodálii Nuorâ kulttuur- tábáhtus. Tábáhtus tekniikâst västidij Tuupa Records jođetteijen Jussi Isokoski. 
Taaiđâtábáhtusâst stipendijguin palhâšuvvii čuávuváid juávhuid:   
Gáktenieiddat  : Mánu luohti   
Kärigâsnjaargâ škovlâ 6-9-ihásiih, stivrejeijee Kaaren Kitti 
Hearvaduottar  : Máttuid árbi   
Heta škovlâ 10-15-ihásiih, stivrejeijeeh Inga-Máret Gaup-Juuso já Anne-Maria Kukkonen 
Janita & band  : Iežas geaidnu   
Avveel pajetääsi škovlâ, 10-15-ihásiih, stivrejeijee Katri Kittilä 
SKT  : Jåågar lij jie´lli, One of Us, Duna Duna   
Čevetjäävri škovlâ, 10-15-ihásiih, stivrejeijee Erkka Antila já Seija Sivertsen 
Giehtaruohttasa mánát  : Buot jagiáiggit   
Käresavvoon škovlâ, 10-15-ihásiih, stivrejeijeeh Ulla Magga já Taina Syväjärvi 
Puállâm váimu  : Ääših maid monâttáim tuulân   
Avveel luvâttâh, 16-20-ihásiih, stivrejeijee Petra Kuuva 
Villat  : Dan man oainnát   
Ucjuvnjäälmi škovlâ, 16-20- ihásiih, stivrejeijee Niilo Rasmus 
Čagaldahttit  : Čagaldahttin   
Avveel vyelitääsi škovlâ, 10-15- ihásiih, stivrejeijeeh Maarit Niittyvuopio, Laura Niittyvuopio já Hannu Huumonen 
Keejâ täst TAAIĐÂTÁBÁHTUSKUUVIJD  , koveh Terhi Tuovinen.   
Ive 2016 Säminuorâi taaiđâtábáhtus uárnejuvvoo Aanaar Sajosist teeman teatter. 
Säminuorâi muusik puátá Ruávinjaargân 
Ruávinjaargâ kaavpug nuorâisaje Mondest nuorah lávluh, jyeigih já suáittih tave-, aanaar- já nuorttâsämikielân pessijái maŋa. Säminuorâi taaidâtábáhtus čuákkee paijeel 300 säminuorrâd Ruávinjaargân 7.-8. cuáŋuimáánu. Taaidâtábáhtus uárnejuvvoo tääl vuossâmuu keerdi sämikuávlu ulguubeln. 
Taaidâtábáhtus halijdui orniđ Ruávinjaargâst, ko kaavpugist äässih viehâ ennuv säminuorah, kiäh iä lah ovdil uásálistám taaidâtábáhtusân já tuše häärvih láá finnim sämikielâ máttáátâs škoovlâst. Säminuorâi taaidâtábáhtusah láá uárnejum 1970-lovo rääjist. 
Váldu-uárnejeijee sämitigge haalijd, et taaidâtábáhtus lii nuuvt maaŋgâ säminuorâ ooláádmuddoost, ko máhđulâš. Tábáhtus ohtân uáivilin lii meiddei movtáskittiđ sämikielâ luhâmân. Taaidâtábáhtus tuárju talle sehe nuorâi taaidâpuđâldâsâid et sämikielâ kevttim. Maaŋgah tobdos sämitaaidâreh láá finnim vuossâmuid lávtástâllâmvuáttámušâid eidu taam tábáhtusâst. Tábáhtus lii áinoo jyehi-ihásâš sämikielâlâš nuorâitábáhtus Suomâst. 
Säminuorâi taaidâtábáhtus teeman lii taan ive muusik jieškote-uv šlaajâst. Tábáhtusan láá almottâttâm 22 musijkkárid tai muusikjuávkkud, main láá puohnâssân 150 kiišton uásálisted. Čáittuseh ovdâsteh tave-, aanaar- já nuorttâsämikielâid. Nuorah puátih tábáhtusan masa puohâin sämikuávlu škoovlâin. Ruávinjaargâst láá tábáhtusân almottâttâm kulmâ juávhu/musijkkár. Tábáhtusan uárnejuvvojeh linjâšautosáátuh jyehi kuávlust sämikuávlu. 
Tábáhtus álgá koskoho 7. cuáŋuimáánu Nivavaara vyelitääsi škoovlâst tme 18.30 Kiärun sämiteatter čáittusáin Ovtta guovvamánoija (Oovtâ kuovâmánuiijâ). Eehid juátkoo nuorâisaje Mondest tme 20.00 sämikielân rokkájeijee SomBy konsertáin. SomBy lii nijttám mááinu Suomâ lasseen Taažâst já Ruotâst. Moonnâm čoovčâ tot puovtij eurooplij ucceeblovokuávlui laavlâkištoost Liet internationaalâst vuáitu Sáámán. SomBy vuálgá joton Ruávinjaargâ tábáhtusâst deebyytalbumis Álas eana (pietittis eennâm) almostittemturneen. 
Tábáhtus ääigi puáhtá meiddei uápásmuđ säämi muusikkân, kirjálâšvuotân já tuojijd. Säämi tuájárij servi Sámi Duodji ry uásálist tábáhtusan oovdânpyehtimáin já vyebdimáin pyevtittâsâidis. 
Säminuorâi taaidâtábáhtus kulá väldikodálâš Nuorâ Kulttuur tábáhtusan, mii ij uárnejuu taan ive. Máttááttâsministeriö ruttâd kuittâg säminuorâi taaidâtábáhtus meid taan kiiđâ. Tábáhtus uárnejeh Sämitigge, Säämi párnáikulttuurkuávdáš, Ruávinjaargâ kaavpug já Ruávinjaargâ sämiservi Mii ry. 
Looveest lii hitruus já ivnáás säminuorâi juhle, ko sämimáccuhijguin čiŋâdâttâm säminuorah almostuveh Ruávinjaargâ kááđukován! Puoh tábáhtussáid lii rijjâ páássâm. 
puh. 010 839 3132, 050 435 0177 
Sämmiliih Suomâst 
Sämmiliih láá Euroop union kuávlu áinoo algâaalmug. Sämmilij algâaalmugsajattâh lii nanodum Suomâ vuáđulaavâst. Algâaalmug kriteereh vuáđudeh aalmugijkoskâsâš pargoseervi, ILO, sopâmušân nummeer 169. Sopâmuš mield jiecânâs enâmijn ässee aalmugeh annojeh algâaalmugin, ko sij láá šaddaaš aalmugist, mii eennâm väldidem teikâ asâiduttem teikâ táálái staatâraajij šoddâm ääigi aasâi enâmist teikâ ton eennâmtieđâlâš kuávlust, kuus eennâm kulá. Algâaalmug ij meid lah merideijee sajattuvvâst jieijâs aassâmkuávlust. Algâaalmug kalga jieš anneeđ jieijâs tagarin. Algâaalmug lii kolgâm siäiluttiđ vuoigâdvuođâlâš sajattuvvâst peerusthánnáá ollâsávt teikâ uásild jieijâs sosiaallijd, ekonomâlijd, kulttuurlijd já poolitlijd instituutioid. 
Suomâst sämmilâšvuotâ lii miäruštâllum sämitiggelaavâ kuálmád ceehist (3 §) já ton válduvuáđustâssân lii sämikielâ. Laavâ mield sämmilâš lii olmooš, kote ana jieijâs sämmilâžžân toin iävttoin, ete sun jieš teikâ aainâs-uv ohtâ suu vanhimijn teikâ ááhust já äijihist lii oppâm sämikielâ vuossâmuu kiellân. Suomâst sárnuh kuulmâ sämikielâ: tavesämi-, anarâš- já nuorttâlâškielâ, moh láá puoh uhkevuálásiih. 
Suomâst lovottem etnisâš tuávváá vuáđuld lii olmooštiätulaavâ mield lavâttem jis tooimâin ij lah asâttum eromâšávt laavâst. Suomâ sämitiggelaavâ § 23 mield sämitigge paijeentuálá vaaljâluvâttâllâm sämmilijn. Vaaljâluvâttâlmist ij pyevti luovâttiđ tiäđuid eres ko sämitige haldâttâs luuvijn lovottem- já tutkâmtárguttâsân. Sämitige vaaljâi ohtâvuođâst noreh lovottuv sämmilij meereest sämikuávlu kieldâin, sämikuávlu ulguubeln já olgoenâmijn. Lovottâh lii tärkkilumos tiätu Suomâ sämmilij meereest. Aalmugregistertiätuvuáhádâhân puáhtá almottiđ eenikiellânis sämikielâ. Vuáhádâh ij vala sierree eres sämikielâid. Ive 2012 loopâ räi lijjii eenikiellânis sämikielâ aalmugtiätuvuáhádâhân almottâm 1900 olmožid. 
Suomâst láá suullân 10 000 sämmilâžžâd. Sist paijeel 60 prosenttid ääsih jo päikkikuávlus ulguubeln, mii aasât sämikielâlâš máttááttâsân, palvâlussáid já tiäđujyehimân uđđâ vátámâšâid. Sämmiliih ääsih sii ärbivuáválijn aassâmkuávluin Suomâst, Taažâst, Ruotâst já Ruošâst. Puohnâssân sämmiliih láá ohtsis 75 000 -100 000. Enâmustáá sämmiliih láá Taažâst. Kaavpuglum lii vaikuttâm puoh sämisiärváduvváid já sehe Taažâ ete Ruotâ uáivikaavpugkuávluin tego Suomâst-uv lii stuorrâ sämisiärvádâh. Sämmilij meeri lii šoddâm ive 1992 rääjist ihán 2011 55 prosenttid. Taan ääigi sämikuálvu ulguubeln ässee sämiaalmug meeri lii šoddâm 165 %. Sämikuávlu aalmugmeeri lii vuálánâm taan ääigi 13 %. 
1992  
3969 
62 % 
2435 
38 % 
6404 
1995  
4066 
59 % 
2795 
41 % 
6861 
1999  
4083 
54,5 % 
3419 
45,5 % 
7502 
2003  
3669 
46 % 
4287 
54 % 
7956 
2007  
3577 
38 % 
5773 
62 % 
9350 
2011  
3459 
35 % 
6460 
65 % 
9919 
Käldee: Sämitiggevaaljâin já säämi parlament vaaljâin nuurrum lovottuvah 
Tyejisuámsurtori já tyejimarkkâneh Sajosist 12.–13. juovlâmáánu 2014 
Sámi Duodji ry uárnee oovtâstpargoost sämitige nuorâiraddijn já Säämi kulttuurkuávdáš Sajosáin tyejisuámsurtori já –markkânijd Anarist Sajosist 12.12–13.12.2014. 
Tyejisuámsurtori uárnejuvvoo vástuppeeivi 12.12. tme 12–17 Puáđi suámsurtorin toohâđ kávnusijd! Nuubán taarbâšmettum mááccuh, jyevdilâs soljo, peljiheervah teikâ mii ihenis eres tyeji puáhtá leđe aarni tunjin. Lasseen suámsurtorist puávtáh kavnâđ tyejiamnâsijd, ovdâmerkkân kággáid, laaigijd, siilhijd, šiišnijd jna. Suámsurtorist lii meid ohtsâš pevdi, kuus puáhtá pyehtiđ vyebdimnáál ovtâskâs tävirijd, jis jieččân piävdán ij kavnuu tuárvi vyebdimnáál. Tyejisuámsurtori ääigi Sajosist lávloo vuáččulâš Tiina Aikio čuojâldittein Tony Brandtbergáin tme 14.00. Mušte, nube tušes tiŋgâ lii nube aarni já retro lii tääl onnáá vyehi! Psst, Saijoos niäljád Klubi-eehid álgá tme 20.00. Tyejimarkkâneh lávurduv 13.12. tme 10–17 Lávurduv lii vuárust markkânpeivi já vyebdeeh čokkáneh Saijoos aulan pirrâ sämieennâm. Markkâneh láá šiev saje uápásmuđ sämituojij majemuid uđđâ pieggáid já uástiđ juovlâskeeŋgâid. Markkânij ääigi tme 13.00 čuojât orjâlâškielâlâš folk-rock juávkku Ravggon. Meid párnááh láá tiervâpuáttim markkânáid! Säämi párnáikulttuurkuávdáš Mánnu uárnee párnáid tyeji- já puđâldempáájá tme 10.00–12.00. Páájáást valmâšteh širottâsâid ärbivuáválijn materiaalijn.  
Markkânij ääigi Raavâdviäsu Lyemeest lii faallâmnáál markkânpurâdem ucceeb já stuárráb niälgán. Vala kiergân almottâttâđ vyebden suámsurtorin teikâ markkânáid! Lasetiäđuh já almottâtmeh: šleđgâpoostâ peht  
Ijahis idja uárnejuvvoo porgemáánust ohtnubálovváád keerdi 
Ive 2014 algâaalmugij muusiktábáhtus Ijâttes ijjâ uárnejuvvoo toos vuáhádum ääigi porgemáánu pelimuddoost Anarist, Säämi kulttuurkuávdáš Sajosist. Festivaal tábáhtuspeeivih láá 15–17.8.2014 já tábáhtus taanivvááš teema lii . 
Tábáhtusâst, mii uárnejuvvoo ohtnubálovváád keerdi, pajedeh oovdân uccâ sämiucceeblovoid ađai nuorttâlâšâid já anarâšâid sehe sii muusik- já tanssâärbivuovijd, tego nuorttâlâškatrilli, livđe já leu´dd. 
Ijâttes ijjâ lii áinoo sämimuusikfestivaal ubâ Suomâst já tast lii kuuloold šoddâm ohtâ puoh merhâšittee Tave-Laapi kesitábáhtus. Moonnâm ive loveivvááš juuhlijd toollâm festivaalân sehe ton miäldustábáhtussáid uásálistij kyevti peeivi ääigi ulâttâsmeeri, ohtsis 2800 olmožid. Ive 2014 Ijâttes iijâ ohjelmân kuleh nuuvt ärbivuáválii sämimuusik taiđârij lávdástmeh, pajaneijee sämiartistij konserteh, párnái ohjelm, algâaalmugkuosij muusik sehe sämimuusikân vuáijoo klubiehideh. Ohtâ festivaal konsertijn uárnejuvvoo Saijoos auditoriost, mutâ mudoi tábáhtus olášuttoo olgon, tego táválávt. Festivaal ohjelm visásmittoo algâkeesist já tot almostittoo tievâslâžžân kesimáánu ääigi el. tábáhtus jieijâs nettisiijđoin čujottâsâst www.ijahisidja.fi 
Ijâttes iijâ uárnejeh oovtâstpargoost Anára Sámisearvi ry, Sämitigge, Säämi máttááttâskuávdáš, YLE Sápmi, Aanaar kieldâ, Taiđuu ovdedemkuávdáá Laapi toimâsaje já Hooteel Kollehovi. 
Lasetiäđuh: www.ijahisidja.fi 
Sämitige čuákkim aasât vaaljâpaajees ááigán nelji lävdikode, säämi kielârääđi sehe vaaljâlävdikode, mon toimâpaje lii uánihub, ko eres lävdikuudijn. 
Lävdikodeh tuáimih stiivrâ vuálásâžžân, valmâšteleh toimâsuárgásis kullee aašijd já taheh miärádâsâid suárgásis kullee vaarij jyehimist já kevttimist. 
Lävdikudij saavâjođetteijeeh já värisaavâjođetteijeeh kalgeh leđe sämitige eidusâš jesâneh. Sii lasseen jyehi lävdikoodán kuleh vittâ eres jeessân sehe juáhážân persovnkuáhtásâš värijeessân. 
Lävdikodeh kalgeh ovdâstiđ nuuvt pyereest ko máhđulâš Suomâ sämmilij kielâlâš já kuávlulâš juávhuid sehe šiev äššitubdâmuš toimâsyergistis. Lävdikudij pargoin lii meridum sämitige pargo-oornigist. Lävdikodeh hoittájeh jieijâs toimâsuárgán kullee tieđettem. 
Tieđettemtilálâšvuotâ 
Seenaat-kiddoduvah já Sämitigge orniv tieđettemtilálâšvuođâ Säämi kulttuurkuávdášhaavâ tááláá tiileest majebaargâ 30. peeivi njuhčâmáánu 2010 tijme 17.00 Siijdâ auditoriost Aanaar kirkkosiijdâst. Tiervâpuáttim! 
Sämitigge uárnee konfereensâ säminuorâin 
Nuorâ! Kii tuu áášijn meerrid?  
Sämitige 16.–17. roovvâdmáánu Sáuluičielgist ornim konferens säminuorâin čuákkee oohtân nuorâid, merideijeid já jieškote-uv syergi tuáimeid savâstâllâđ säminuorâi tiileest. 
Lasseen konfereensâst savâstâlloo säminuorâi kuáhtám hástusijn já máhđulâšvuođâin sämisiärváduvâst já onnáá peeivi Suomâst. Konfereensâ ääigi kuullâp-uv jurduid rävkkee sahâvuáruid. Konfereensâ teeman lii Nuorâ! – Kii tuu aašijn meerrid? Uáivilin lii hokâttâllâđ säminuorâid uásálistiđ jieijâs kyeskee aašij oovdedmân.  
Konferens-tábáhtus, mii uárnejuvvoo vástuppeeivi 16. roovvâdmáánu, lii puohháid uásálisteid rijjâ já nuuvtá. Tilálâšvuotâ lii uáivildum säminuoráid, merideijeid, Sämitige jesânáid, virgeomâháid, seervij ovdâsteijeid, totkeid já puohháid, kiäh tobdeh mielâkiddiivâšvuođâ áášán. Tilálâšvuođâst kuullâp sahâvuáruid jieškote-uv uáinimčievâin. 
Konfereensâ nubbe peivi lii uáivildum säminuoráid. Lavurduv 17. roovvâdmáánu säminuorâi konferenspiäiván pyehtih uásálistiđ 20 ovdemustáá almottâttâm säminuorrâd. Uásálisteeh kalgeh leđe 18–29-ihásiih. Tuáivumield uásálisteeh láá pirrâ Suomâ já sijjân kuástiduvvojeh ijâstâlmeh já puurâdmeh. Nuorah uásálisteh puohháid rijjâ tilálâšvuotân vástuppeeivi 16. roovvâdmáánu sehe pargopáájáid, moh uárnejuvvojeh lávurduv 17. roovvâdmáánu. 
Konferens lii uási Sämitige Nuorâilävdikodde-haavâ. Haavâ ulmen lii säminuorâi uásálistem- já vaikuttemmáhđulâšvuođâi pyeredem. Vaikuttemmáhđulâšvuođâid lasseetmáin tuárjoo nuorâi jieštátulâš tooimâ já nanoduvvoo nuorâi uásálâšvuođâ säämi jiešhaldâšem olášutmist. Haavâ ulmen lii asâttiđ Sämitiigán nuorâilävdikode já nuorâiašijčällee. Tai toimâiguin viggoo finniđ áigá säminuoráid máhđulâšvuođâ vaikuttiđ já uásálistiđ miärádâstohâmân sehe nanodiđ sii sämmilâš kulttuurtuáváá já identiteet. 
Haavâ olášuttem vuáváá Sämitige nomâttem 6-jieggâsâš nuorâin čuákkejum pargojuávkku. Lasseen pargojuávhu tooimâst lii mieldi máttááttâsministeriö nomâttem äššitobdeejeessân. Haavâst tuáimá vala proojeektpargee. Pargojuávkku valmâštâl sämitiigán iävtuttâs muorâilävdikode ráhtusist, valjiimist sehe tooimâ siskáldâsâst. Nuorâilävdikode vuáđudem naanood säminuorâi máhđulâšvuođâid vaikuttiđ jieijâs kyeskee aššijd já tađe mield vuoigâdvuođâi oovdedmân, moiguin puáhtá suojâliđ já ovdediđ jieijâs kulttuuräärbi. 
Lasetiäđuh já almottâttâmravvuuh. 
Lasetiäđuh: Proojeektpargee Anne Länsman, anne.lansman(at)samediggi.fi  , 010 83 93 134 
SáFá- ovdâčielgiittâshaavâ 
SáFá – ovdâčielgiittâshaahâ ohtsâštave-eennâmlii sämikielâ tutkâm- já áámmát/reesuurskuávdáá vuáđđudmân 
Säämi parlamentaarlâš rääđi avžuuttâsâst pieijii Suomâ, Taažâ já Ruotâ sämitigeh joton ive 2011 aalgâst Interreg -ruttâdlâš SáFá -ovdâčielgiittâshaavâ ohtsâštave-eennâmlii sämikielâ tutkâm- já áámmát/reesuurskuávdáá vuáđđudmân. 
Tyehin lii sämikielâi ovdánem já kirjálii kevttim lasanâm, mii lii lasettâm kielâ huolâttâs, ovdedem, tutkâm sehâ normâdempargo táárbu puohâin sämikielâin. Ohtsâš säämi kielâkuávdáš, moos tágáreh palvâlusah čuákkejuuččii, išedičij tiäđu kavnâmist. Lasseen kuávdáš nanodičij sämikielâi koskâsii viestâdem já oovtâstpargo. Kuávdáá pargoh liččii el. tutkâm, kielâhuolâttâs, kielâovdedem, terminologiapargo, normâdem, nommâčuágáldâpalvâlus, päikkinoomah já tieđettemtoimâ säämi kielâáámmátlijn koččâmâšâin. 
Hahâäigi lii 6 mánuppaje já haavâ meriáigásâžžân proojeekthovdân pálkkááttui hum.kand. Hanna Mattila 28.3.2011 rääjist. SáFá ovdâčielgiittâshaavâ uáivilin lii čielgiđ kielâkuávdáá vuáđudem- já ruttâdemiävtuid. Ulmen lii rähtiđ čielgiittâs ohtsâštave-eennâmlii sämikielâ tutkâm- já áámmát/reesuurskuávdáá vuáđđudmân já rähtiđ Interreg -jotkâruttâdemucâmuš kuávdáá keččâlemhaavâ várás. Ovdâčielgiittâshaavâ olesbudjet lii 45 385 € já válduruttâdeijeeh láá Interreg IV A Pohjoinen, Troms fylkeskommune, Länsstyrelsen Norrbotten já Taažâ sämitigge. 
Interreg IV A Pohjoinen lii EU-ohjelm, mii tuárju raajijd rastaldittee oovtâstpargo ohjelmpaajeest 2007–2013. Ohjelm ulmen lii väldikode raajijd rastaldittee oovtâstpargo pehti tuárjuđ ekonomâlâš já sosiaallâš ovdánem sehe nanodiđ kištodemnaavcâ já oohtânkulluuvâšvuođâ ohjelmkuávlust. Ohjelm tuálá siste Tave-Ruotâ, Tave-Suomâ já Tave-Taažâ sehe sämikuávluid. Ohjelm ruttâd raajijd rastaldittee haavâid neelji jieškote-uv prioriteetkuávlust, main SáFá -ovdâčielgiittâshaahâ kulá uásiohjelmân 4. Räjittis ovdánem – Säämi. Interreg IV A Pohjoinen ohjelm haldâttâsvirgeomâhâžžân taan ohjelmpaajeest tuáimá Norrbotten läänihaldâttâs. 
Lasetiäđuh: 
SáFá -ovdâčielgiittâshaavâ má. proojeekthovdâ Hanna Mattila 
vs. kielâašijčällee Outi Paadar 
SáFá -förstudieprojekt 
Kulmâ uđđâ anarâškielâlâš oppâkirje almostum 
Aanaarsämmilâš Ella Sarre kirje "Anarâš pivtâstem" almostittoo Sajosist vuossaargâ 17. peeivi juovlâmáánust. Sarre kirje oovdânpuáhtá anarâš pihtâsijd ja tyeijiäärbi anarâškielân. Toos lasseen anarâškielâlâš máttááttâs iššeen láá almostum kyehti matematiikkirje Lohosierâ 1, kiđđâ já Lohosierâ 2, čohčâ. 
Lohosierâ -nommâsâš matematiik oppâkirjeh láá jurgâlum Sanoma Pro Matikka -rááiđust. Ubâ räiđu jurgâluvvoo anarâškielân. Vuosmuš sämikielâlâš jurgâlusah tain Sanoma Pro Matikka-kiirjijn almostuvvii ive 2011. Tavesämikielâlâš kirjerááiđust váiluh vala 5. já 6. luokái kiđđâkirjeh, moh almostuveh ive aalgâst. Anarâškielâlâš čohčâluuhâmpaje matematiikkirje Lohosierâ 1, čohčâ almostui ive 2011. Lasetiäđuid finniih täst. 
Ella Sarre čäällim Anarâš pivtâstem -kirje oovdânpuahtá ja uápásmiđ anarâšâi pihtâsijd, maallijd ja pargovuovijd anarâšâi jieijâs eenikielân. Tiervâpuáttim uápásmiđ uđđâ kiirján Sajosân vuossaargâ 17.12.2012 tme 16, kuás kirje almostittem tábáhtuvá já kirje čällee lii pääihist muštâlmin kirjeest. Lasetiäđuid finniih täst. 
Sämitige kulttuurtorjuid 2009 
Sämitige kulttuurlävdikodde juovij čuákkimistis 13.2. – 14.2.2009 taan ive (2009) kulttuurtorjuid. Eidusâš kulttuurtoorjân juohhui ohtsis 79 100,00 eurod já sämiseervij kulttuurtoorjân 63 000,00 eurod. Sämikielâlâš almostittemtoimâ tuárjoo 23 000 euroin já väldikudij raajijd rastaldittee säämi kulttuurohtsâšpargo puohnâssân 35 000,00 euroin. 
Sämitige kulttuurlävdikodde vuástavaaldij ucâmušâid 106 pittád ohtsis 789 888,30 euro oovdâst. 
Torjuuh mieđettuvvojii čuávvoht: 
Kulttuurtorjui jyehim 2009 
Sämikielâlii oppâmateriaalpargo ovdedempeivi 
Sämitige škovlim- já oppâmateriaaltoimâttâh uárnee koskoho 17.9.2014 tme 9.00 – 16.00 škovlim- já oppâmateriaallävdikode jesânij, värijesânij já oppâmateriaalpargei ohtsii ovdedempeeivi. 
Ovdedempeivi uárnejuvvoo Anarist, Säämi kulttuurkuávdáš Sajosist. Parlamentsali Solju, 1kerdi. 
Ovdedempeeivi ääigi savastâllâp sämikielâlii oppâmateriaalpyevtittem tááláá tiileest já puátteevuođâ visioin. Maid hástusijd digitaallâš oppâmateriaalpyevtittem já máttááttâsvuáváámij uđâsmittem pyehtih sämikielâlii oppâmateriaalpyevtitmân? Kuullâp Kustannusosakeyhtiö Otava kuástidemhoovdâ Mervi Korhos sahâvuáru digitaallii oppâmateriaalpyevtitmist já sahâvuáruid sämitige jieijâs oppâmateriaalpargoost. Tilálâšvuođâ puáhtá čuávvuđ reaalääigi stream-vuolgâttâssân internet peht teikâ puáhtá puáttiđ pääihi alne (váátá almottâttâm!). Almottâtmeh 13.9.2014 tme 16.00 räi: irmeli.moilanen (at) samediggi.fi Lasetiäđuh: Hannu Kangasniemi, hannu.kangasniemi (at) samediggi.fi, puh. 010 839 3115 
Sämikielâ 
Sämikielah láá Euroop algâkielah já nuorttâmeerâsyemmilâš kielâi (tegu suomâkielâ já eestikielâ) aldemuuh hyelkkikielah. Toh sárnojeh Suomâst, Ruotâst, Taažâst já Ruošâst. 
Suomâst sárnoo kulmâ sämikielâ: tavesämikielâ, aanaarsämikielâ já nuorttâsämikielâ. Tavesämikielâ lii kielâjuávhuin stuárráámus. Tom sárnuh suullân 20 000 olmožid Suomâst, Taažâst já Ruotâst. Suomâst tavesämikielâ sárnooh láá suullân 2000. 
Aanaarsämikielâ sárnoo tuše Suomâst, nuorttâsämikielâ meiddei Ruošâst. Suomâst kuábbáá-uv kielâ sárnuh suullân 300 olmožid iänááš Aanaar kieldâst, mii lii Suomâ áinoo neeljikielâlâš kieldâ. Ton virgálâš kieláid kuleh suomâkielâ lasseen kulmâ sämikielâ. 
Maaŋgah sämmiliih láá váldukielâi tiädu vyelni monâttâm algâalgâlâš kielâs. 1960-lovvoost álgám etnisâš moránem lii jođettâm sämikielâ tiäđulâš varjâlmân já maaŋgâlágán kielâ iäláskittemtoimáid. Sämikielâ finnij virgálii sajattuv ive 1992 säämi kielâlaavâ mield. Säämi kielâlaahâ uđâsmittui ive 2004. 
Ko sämmilâš ášástâl sämikuávlu staatâ já kieldâi virgáduvâin, finnodâhlájádâsâin já toimâsoojijn, lii sust vuoigâdvuotâ sierânâs vátámušâttáá kevttiđ sämikielâ. Virgeomâhâš kalga anneeđ huolâ vuoigâdvuođâi vuáválâšvuođâlâš olášuumeest. Ucjuuvâst, mii lii Suomâ áinoo sämmilâšeenâblovo kieldâ, sämikielâ já suomâkielâ lává virgálávt masa siämmáá-árvusâš sajattuvâst. 
Kielâ máttááttâsâst  
Sämikielâ máttááttâs lii adelum vuáđuškoovlâ vuosmui iivij rääjist. Sämikielâlâš máttááttâs vuolgij joton Ucjuuvâst já Anarist 1970-lovo pelimuddoost. 
Sämikuávlust ässee sämikielâlâš uáppeeh kalgeh laavâ mield finniđ váldu-uási vuáđumáttááttâsâst sämikielân. Sämikielâ puáhtá leđe škoovlâ máttááttâskielâ, eenikielâ oppâaamnâs tâi väljejum vieres kielâ oppâaamnâs. Puoh sämikuávlu vuáđuškoovlah já luvâttuvah adeleh máttááttâs sämikielâst. Pajeuáppeetutkos tave- já aanaarsämikielâ iskos lii puáhtám čođâldittiđ 1990-lovo rääjist, nuorttâsämikielâ ive 2005 rääjist. 
Sämikuávlu ulguubeln sämikielâ máttááttuvvoo vistig viehâ uccáá, mut uáppeimeeri lii lassaanmin. Uási máttááttâsâst adeluvvoo virtuaalmáttááttâssân. 
Säämi máttááttâskuávdáš lii áinoo áámmátlâš oppâlájádâs Suomâst, mii addel máttááttâs meid sämikielân. Ton pargon lii palvâliđ sämikuávlu já ton iäláttâseellim. 
Suomâst sämikielâ puáhtá luuhâđ kuulmâ ollâopâttuvâst: Oulu, Helsig já Laapi ollâopâttuvâst Ruávinjaargâst. Oulu ollâopâttuv Giellagas-instituutâst lii väldikodálâš sierânâspargo sämikielâ, kulttuur já tutkâmuš ovdedeijen. 
Sämitige škovlim- já oppâmateriaallävdikodde vuáváá já ruttâd sämikielâlâš oppâmateriaal. 
Sämitigge ocá proojeektpargee elleekovekuávdážân 
Proojeektpargee pargoid kuleh el. Skammâkoveh algâaalmugij elleekovefestivaal párnáipeeivi orniimeh já mediašoddâdemmateriaal nuurrâm. Pargo álgá tállân já pištá máhđulávt 28.2.2015 räi. Ucâmušâid kalga toimâttiđ sämitige čäällimkoodán 30.9.2014 räi. 
Sämitigge ocá 
MERIÁIGÁSII PROOJEEKTPARGEE ELLEEKOVEKUÁVDÁŽÂN 
Proojeektpargee pargoid kuleh el. Skammâkoveh algâaalmugij elleekovefestivaal párnáipeeivi orniimeh já mediašoddâdemmateriaal nuurrâm. Pargo álgá tállân já pištá máhđulávt 28.2.2015 räi. Pargo miänástuvvee hoittám išedeh heivejeijee škovlim sehe sämikielâ táiđu. Proojeektpargee pälkki miärášuvá Suomâ sämitige pálkkááttemvuáháduv vátávâšvuođâtääsi V/II mield (vuáđupälkki 2110,20 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Proojeektpargee toimâsaje lii säämi kulttuurkuávdáš Sajosist. 
Ucâmušâid lahtosijdiskuin kalga toimâttiđ sämitige čäällimkoodán 30.9.2014 tme 16.00 räi čujottâsân Sajos, 99870 Aanaar. Lasetiäđuid pargoost addel elleekovekuávdáá vuávájeijee Tarja Porsanger puh. 050 569 6065, tarja.porsanger(at)samediggi.fi. 
Sämitige tooimân puáhtá uápásmuđ nettičujottâsâst www.samediggi.fi já algâaalmugij elleekovetábáhtusân čujottâsâst: www.skabmagovat.fi 
Anarist 16.9.2014 Sämitigge 
Algâaalmugij uásálistemvuođâ kalga turviđ tave 
ooláádmudo oovtâstpargoost 
Onne nuuvâi nubbe tave ooláádmudo parlamentaarlâš foorum, mast säämi parlamentaarlâš rääđi (SPR) ovdâstij Suomâ sämitige já SPR saavâjođetteijee Klemetti Näkkäläjärvi. “Foorum vuolgâttij noonâ saavâ tave ooláádmudo oovtâstpaargon uásálistee stattáid. Almosciälkkámušâst foorum váátá staatâid oovtâstpargoost algâaalmugijguin rähtiđ maali, maht algâaalmugij uásális¬tem- já vaikuttemmáhđulâšvuođah torvejuvvojeh tave ooláádmudo oovtâstpargoost” muštâl Näkkäläjärvi, kote lâi SPR já algâaalmugij áinoo ovdâsteijen valmâštâlmin foorum almosciälkkámuš. 
Tave ooláádmuddo (TO) lii oovtâstpargo neelji täsiárvusii kyeimi: Euroop Union, Ruošâ, Taažâ já Island kooskâ. Eennâmtieđâlávt tave ooláádmudo kuávlu luávdá Taveviestâr-Ruošâ, Nuorttâmeerâ já arktâsijd kuávluid, fáárunluhâmáin Barents kuávlu. Ovtâstumstaatah já Kanada lává tave ooláádmudo tárkkojeijee-enâmeh. Tave ooláádmuddoost láá nelji kyeimivuođâ: pirâs-, sosiaal- já tiervâsvuođâ-, jotolâh- já logistiik- sehe kulttuurkyeimivuotâ. Vuossâmuš tave ooláádmudo parlamentaarlâš foorum tollui Brysselist ive 2009. Sämmiliih uásálistii foorumân SPR já arktâsij parlamiänttárij pissoo komitea pehti. 
Parlamentaarlâš foorum iävtut algâaalmugij vuoigâdvuođâi vuotânväldim tave ooláádmudo par¬goost. “Lam uáli tuđâvâš foorum almosciälkkámušân já SPR poorgâi ennuv almosciälkkámuš oovdân. Čäällimkode vuáđusteijee iävtuttâsâst almosciälkkámuššân ij lamaš aalgâst säänigin algâaalmugij vuoigâdvuođâin. Tääl algâaalmugij vuoigâdvuođah láá valdum vuotân vijđáht almosciälkkámušâst já ton kyeimivuođâohjelmijn. Lii tehálâš, et algâaalmugij vuoigâdvuođah váldojeh vuotân horisontaallávt ” muštâl Näkkäläjärvi tuđâvâžžân. 
Foorum vaađâi almosciälkkámušâstis, et tave ooláádmudo já algâaalmugij koskâsii oovtâstpargo kalga lasettiđ já jieŋâlmittiđ. Pirâskyeimivuođâst foorum avžuuttij staatâid turviđ algâaalmugij vuoigâdvuođâid uđâsmuvvee energia oovdeddijn. Lasseen luánduriggoduvâiguin ávhástâldijn kalga kiddiđ eromâš huámášume algâaalmugij vuoigâdvuođáid já kulttuurlijd já pirâslijd vaikuttâssáid. “Lam uáli tuđâvâš ko almosciälkkámuš vátámâššân lâi, et uđâsmuvvee energiahamijguin já luánduriggoduvâiguin ávhástâllâm ij uážu äštiđ algâaalmugij vuoigâdvuođâid. Meid Ruošâ staatâ tuhhiittij mieldičuávvoo hammiimijd. Pieggâvyeimimuorâstuvah láá jieškote-uv sämmilij asâttem kuávluid áštám puásuituálu. Luánduriggoduvâiguin ávhástâllâm, tego oljo poorám, eromâšavt Ruošâst lii áštám maaŋgâi algâaalmugij áigápuáđu já kulttuur jotkâšume. Tuáivumield almos¬ciälkkámuš váldoo vuotân Ruošâ energiapolitiijkâst.” Näkkäläjärvi muštâl. 
Foorum iävtuttij, et sosiaal-já tiervâsvuođâkyeimivuotân valduuččij uđđâ uási, mii kuáská ärbivuáválij iäláttâsâiturvim já ovdedem. “Taat lii uáli tehálâš iävtuttâs. Ärbivuáválij iäláttâsâi hiäjuskannattemvuotâ já iäláttâsâi hárjuttemiävtui hiäjunem lii jođettâm motomijn algâaalmugsiärvusijntuođâlijd vädisvuođáid. Ovdâmerkkân Kanadast, ko nuárjunähkikävppi lii EU kieldimkeežild uccom, te miäcásteijee tienâstääsi lii hiäjusmâm já maŋŋgah láá karttâmluoppâđ iäláttâsâst. Taat lii jođettâm sosiaallijd vädisvuođáid tegu alkoholismânjá jobá jiešsurmijd” Näkkäläjärvi muštâl. 
Tave ooláádmudo uđđâsumos kyeimivuotâ lii kulttuurkyeimivuotâ. Foorum tiäduttij, et algâaalmugij aktiivlâš uásálistem kulttuurkyeimivuotân lii eromâš tehálâš. “Algâaalmugijn lii ennuv addeelmâš kulttuurkyeimivuotân. Algâaalmugij muusik, taaidâ, tyeji já oovdânpyehtee taiduuh kolgâččii leđe kyeimivuođâ kuávdážist” Näkkäläjärvi uáiná. 
“Tääl lep finnim tehálijd aašijd foorum almosciälkkámušân já mij kolgâp huolâttiđ tast, et toh meiddei váldojeh vuotân tave ooláádmudo jieškote-uv kyeimivuođâin já oovtâstpargoost. Mij algâaalmugeh já säämi parlamentaarlâš rääđi kolgâp rähtiđ iävtuttâsâid tast, maht julgáštâsâst čuážžoo tehálijd aašijd puáhtá olášuttiđ. Eromâšávt mij kolgâp suogârdâllâđ tom, maht algâaalmugij uásálistemvuođâ puáhtá pyeremustáá turviđ tave ooláádmudo oovtâstpargoost. Puáttip kieđâvuššâđ ääši SPR stiivrâ puáttee čuákkimist cuáŋuimáánust já tuáivumield finnip talle valmâštâllâmpargo pyereest aalgân”, Näkkäläjärvi muštâl. 
Conference Statement From the Second Northern Dimension Parliamentary Forum 22.-23.2.2011 
Kuálmád tave ooláádmudo parlamentaarlâš foorum uárnejuvvoo Ruošâst ive 2013. 
Lasetiäđuh: Saavâjođetteijee Klemetti Näkkäläjärvi, 
Mun kal kuorâm madâräijihâm 
Keejâ uánihisvideo madduidis mäccee nuorâ pajeulmust 
Tuomas Juuso lii šoddâm Lahtist, mut nubálov ihásâžžân sun värree maasâd eejis päikkikuávlun kietâsuottâs Sáámán. Tyemes mana puásuiškoovlân já váldá tipšomnáál ečirohhees poccuid. Sun kuorâškuát äijihis, stuorrâ puásuiriggá, luodâid. 
Válduolmooš: Tuomas Aslak Juuso 
Stivrim/čuoppâm: Anne Kirste Aikio, kuvvim: Tero Titoff, Anne Kirste Aikio 
Pyevtittâs: Säämi máttááttâskuávdáš 2004 
Kukkodâh: 2,42 
Säminuorâi taaidâtábáhtusâst juáhhojii 10 stipendid 
Nuorttâsämmilâš Juuso Fofonoff Čevetjäävrist, rock-juávhuh MusInk Aanaar škoovlâst ja Duljárat Avveel luvâttuvâst ožžuu säminuorâi taaidâtábáhtusâst Ruávinjaargâst 8.4. enâmustáá kijttosijd tuámárijn. Fofonoff leuddij Kuáláduvnjaargâ sämmilij ärbivuáválii leudd ´Änn-Vää´sǩ nijdd´, MusInk jieijâs pitá ´Máhđuttemest máhđulâš´ já Duljárat Sofia Jannok pittáin ´Goaskin´. Tiäđáttâs puohâin stipendij uážžoin täst: Säminuorâi taaidâtábáhtusâst 2010 palhâšum nuorah. Keejâ kuuvijd täst. 
Sämitige čuákkim lá 28.3.2015 tme 12 
Sämitige čuákkim puáhtá čuávvuđ interneetist čujottâsâst: 
. Čuákkim puáhtá čuávvuđ meid čuákkimsalist. Čuákkim álgá Sajosist tijme 12. 
Sämitige čuákkim 2/2015 äššilisto 
Duodji Shop 
Sámi Duodji, Suomâ sämityejiseervi omâstem Duodji Shop ožžui uđđâ kävppi- já toimâttâhtiilijd sämikulttuurkuávdáá Sajosist. Sámi Duodji lii kuávdáá vuossâmuu keerdist, váldu-uuvsâ paaldâst, nuuvt et káávpán lii älkkee puáttiđ. Sämmilâš tyeji lii mudoi-uv áárvust uđđâ kulttuurkuávdáást, tastko Sámi Duodji lii pieijâm ennuv sämituojijd aula lasâskappijd uáinusân. 
Sámi Duodji lii 30 ihheed puáris servi já tast láá suulân 300 jesânid. Sámi Duodji parga meid čuovviittâspargo nuorâiguin já párnáiguin. Sámi Duodji käävpist vuábdojeh puigâ sämityejeh, kirjeh, muusik sehe kietâtyejitarbâšeh. Sámi Duodjist láá pargoost koskâmiärálávt vittâ ulmuu, main kulmâ parga Anarist. Duodji Shop toimâttâsjođetteijen tuáimá Aune Musta. Lasetiäđuh Sámi Duodjist . 
Säämi lippu 
Säämi lippu spiekâst čielgâsávt Tave-enâmij liipuin, main puohâin láá ristâkovoset. Säämi liipu ruopsis rieggee kovvee piäiváá já čuovjis rieggee máánu. Liipu kovearttâ puátá nuáidiruumbust já Ruotâ sämmilii Anders Fjellner (1795–1876) tiivtâst Biejjie-baernie ađai Piäiváápäärnih. Fjellner kovvee tivtâstis sämmilijd piäiváá nieidân já kandân. 
Vuossâmužžân jieijâs liipu sämmiláid iävtuttij taaidâr Synnøve Persen, kote meiddei vuávái jieijâs lippuiävtuttâs. Persen kuulmâivnásâš liipu kiergânii kevttiđ el. Alta čäcivyeimiruustig já puáđu vuástálistem ohtâvuođâst 1970- já 1980-lovoi jorgalduvâst, mut tot ij pááccám kuhheebáigásâš kiävtun. 
Suomâ, Ruotâ, Taažâ já Ruošâ sämmilij ovtâspargoservi Sämirääđi (Sámiráddi/ Samerådet/ Saami council) meridij pieijâđ joton liipu vuávámkišto 1980-lovvoost. Vuáittám liipu vuávái Taažâ sämmilâš Astrid Båhl. Suu vuávám liipust šliäđguh šelis ruopsâd, čuovjâd, fiskâd já ruánáá. Siämmáid iivnijd láá ärbivuáválávt kiävttám sämmilij aalmug- já aalmuglâšpihtâsist, máccuhist. 
Lippu tuhhiittui sämmilij virgálâš symboolân sämmilij 13. tave-eennâmlâš konfereensâst Årest 15. porgemáánu 1986. Siämmást tuhhiittui meiddei nubbe aalmuglâš symbool: Sámi soga lávlla/ Säämi suuvâ laavlâ. 
Sämmilijn láá tááláá ääigi 11 liputtempeivid, moh tuhhiittuvvojii ohtsâš säämi konfereensâst. Suomâ sisašijministeriö avžut säämi liputtempeivijd meiddei almolâš liputtem. Liiputmist kalga nuávdittiđ jieškote-uv väldikode laavâid. Ovtâskâs ulmust, siärváduvâst já irâttâsâst lii juhlemielâ, kunnijâttem tâi soro čäittimân lope liputtiđ Säämi lippuin eres-uv peeivij ko virgálâš liputtempeeivij. 
6.2. Säämi aalmugpeivi  
Kuovâmáánu 6. peeivi 1917 tollui Taažâ Truándimist vuossâmuš sämmilij čuákkim, kuus lijjii čokkânâm tave- já maadâsämmiliih. Čuákkim tuálloo sämmilij tave-eennâmlâš ovtâspargo algân. 
2.3. Suomâ Sämitige vuáđudempeivi  
Suomâ Sämitigge/Sámediggi, vuáđudui jieijâs lavváin ive 1995. Ton virgálâš lekkâmijd viettii 2.3.1996. 
Máárjápeivi  
Sämmilij ärbivuáválâš juhlepeivi. Máárjápeeivi äigimuddo kalenderist muttuustâl já peeivi puáhtá juhlođ jieškote-uv enâmij Máárjápeeivi mield. 
Jonsahpeivi  
Almolâš juhlepeivi. Puáhtá liputtiđ jieškote-uv enâmij jonsahpeeivi mield. 
9.8. OA aalmugijkoskâsâš algâaalmugij peivi  
Ovtâstum aalmugeh lii nomâttâm 9.8. aalmugijkoskâsâš algâaalmugij peivin. 
15.8. Säämi liipu tuhhiittempeivi  
Säämi lippu tuhhiittui Säämi 13. konfereensâst 15.8.1986 Årest Ruotâst. 
18.8. Sämirääđi vuáđudempeivi  
Sämirääđi vuáđudui virgálávt Säämi 2. tave-eennâmlâš konfereensâst 18.8.1956 Taažâ Kárášjuuvâst. 
26.8. Ruotâ Sämitige vuáđudempeivi  
Ruotâ Sämitigge (Sámediggi/Sametinget) vuáđudui jieijâs lavváin ive 1992. Ton virgálâš lekkâmijd viettii 26.8.1993. 
9.10. Taažâ Sämitige vuáđudempeivi  
Taažâ Sämitigge (Sámediggi/Sametinget) vuáđudui jieijâs lavváin ive 1987. Ton virgálâš lekkâmijd viettii 9.10.1989. 
9.11. Säämi Parlament (Sámi Parlamenta) vuáđudempeivi  
Suomâst adelui asâttâs Säämi Parlameentâst 9.11.1973. Sámi Parlamenta/ Säämi Parlament lâi ive 1996 tooimâs algâttâm uđđâ ovdâsteijee orgaan, Sämitige, oovdâstjottee. 
15.11. Vuossâmuu säämi riijkâpeivialmaa Isak Saba (Sápp Issát) šoddâmpeivi  
Isak Saba šoodâi 15.11.1875 Uunjaargâst Vaarjâgist. Sun lâi Taažâ Stuorrâtige jesânin kyehti paje (1906-1912) pargeipiäláduv ovdâsteijen. 
www.galdu.org 
Anders Fjellner šoodâi olgon Ruotâ Härjedalenist čohčâmáánu 18. peeivi 1795 sämmilâš perrui. Suu äijih jaamij ko Anders lâi vala páárnáš, mut huolhijdis iššijn sun poostij škovliidâttâđ já čođâlditij 1800-lovo aalgâbeln paapâoopâid Uppsala ollâopâttuvâst. 
Fjellner tooimâi pappânvihkâm maŋa vistig jottee särnideijen Jukkasjäävrist já Kärisavonist. Muštâluvvoo, et sun lâi nuuvt ucce, et särnistoovlist-uv ferttij čuážžuđ peeŋkâ alne. Pargoos lasseen Fjellner vuájui aalmuglâšromanttisâš jurdui vaikuttâsâst meiddei säämi aalmugärbivuáhán, tegu juáigusij, myytij, legendai já lavlui muušton merkkiimân. Sun jurgâlij jieijâs nuurrâm já kirjim sämikielâlâš teevstâid nuuvt, et iärásijn-uv ko sämikielâlijn lâi máhđulâšvuotâ uápásmuđ toid. 
Fjellner muštâlij, et lâi kuullâm juáigustiivtâid jieškote-uv kuávluin Sämieennâm, maid lâi merkkim pajas. Maajeeldpuáttee suhâpuolváid pyeremustáá siäilum Biejjie-baernie–tihtâ lii stiijlâ, kukkoduv já siskáldâs peeleest nuuvt čeepiht čaallum, et ulmuuh iä osko lemin ton puttásávt njálmálâš aalmuglâšärbivyevi. Fjellner peegij lemin movtigis já tärhis kuldâleijee já čepis mainâsteijee. Taah ääših láá uásild vaikuttâm maaŋgâi sämikulttuur totkei uáivilân tast, et tihtâ lii ärbivuáválâš juáigustihtâ, mut meiddei kirječällee táiđučááitus. 
Säämi liipu vuoiŋâ adeleijee Anders Fjellner tihtâ Piäiváá pärni lii myyttisâš sángártivtâstâh. Tast piäiváá pärni maađhâš jietânâsâi enâmân, ráhistuvá tobbeen jietânâs nieidân já loopâst náájá suin. Littoost čaddeh Piäiváá kaandah (Kállákaandah/ Gaalla-baernie), main sämmiliih láá vuálguliih. 
Čuávvon láá vuossâmuuh veerstah Fjellner kuhes tivtâstuvâst, moh muštâleh Piäiváá kaandâ suáŋŋummääđhist jietânâsâi mailmân. Fjellner algâalgâlâš kielâ lâi maadâsämikielâ, mast tihtâ lii jurgâlum tavesämikielân (Harald Gaski), anarâškielân (Ilmari Mattus) já eŋgâlâskielân (Tr. John Weinstock). 
Harald Gaski 2003: Biejjien baernie/ Sámi Son of the Sun/ Beaivvi bárdni. Davvi Girji OS: www.davvi.no . Tihtâveerstah kirjeest láá almostittum Gaski já Davvi Girji luuvijn. 
Biejjie-baernien såangoe Jeahnaj eatnamisnie  
Badtsetji baernieh lin dovletje 
Vaenies niejth ålmide 
Daatema lij nyjsenæjjemes diedteme 
virreh sjoevelin aktese 
Ietnie lij guedtiemassem njammehtamme 
Sjiehtedimmeste nænnoes soenh 
Sjiehtedæjja leajhkeli mielem 
Jiehtese lea jiehteme 
Saake lea beagkeme: 
Luvleli biejjien jih asken 
Silpe gullie joeveh aaregh 
Aernie-gierkieh, aajeh-gierkieh 
Gullie giltie, silpe sjiltie 
Mearoe-gaejsieh guelmiedahkem giehtjieh 
Biejjieh, askh jih naestieh 
Guekieh giltieh mojjesisnie 
- - - - - - - - 
Beaivvi bártni soagŋu jiehtanasaid máilmmis  
Bođuid bártnit ledje dolin 
Nieiddat vátnásat olbmáide 
Dievdu lei nissonis deaddán 
Eadni lei njamahan guoddámis 
Gállá gándda lávgon ja biebman 
Sahkanahttistis nana suonaid 
Sahkkejeaddji mielaid leikii 
Gállábártniid máttarmáddui. 
Nu leat mii gullan 
Sáhka lea beaggán: 
Dobbelis davimus nástti 
Silba-golli juovat, bávttit 
Árrangeađggit ájageađggit 
Golli giilá, silba šiilá 
Mearas gáissát govaset gehččet 
Muođuineaset mojit čuvget 
- - - - - - - - 
(jurgâlum Ilmari Mattus 2009) 
Piäiváá pärni suáŋu jietânâsâi mailmist  
Pođoi päärnih lijjii tovle 
Nieidah vääni almaid 
Almai lâi nisonis tiäddám 
Vorâidis vuáčudâm oohtân 
Enni lâi njomâttâm kyeddimis 
Kállá kaandâ lávgum já piemmâm 
Ko käälis kietkâmist čievčâi 
Šovâtteijeestis noonâ suonâid 
Šovâtteijee mielâid leškij 
Kállápaarnij maddârmaddui. 
Nuvt lep mij kuullâm 
Saahâ lii piäggám: 
Tobbeláá tavemuš täsni 
Uárjibeln piäiváš já máánu 
Silbâ-kolle juovah, päävtih 
Aarrânkeeđgih aajâriddoin 
Kolle kildá, silbâ šiälgu 
Meerâst kááisáh kuvijdis keččih 
Piäivááh, máánuh já tääsnih 
Muáđuinis mojeh čyevih 
- - - - - - - - 
That´s how we heard it 
So it is told: 
To the west of moon and sun 
- - - - - - - - 
Aalmugijkoskâsâš sämiseminaar čuávvumnáál Interneetist 
Euroop rääđi, sämitigeh já olgoašijministeriö uárnejeh seminaar ”Sämmiliih – aalmug, kulttuur já kielah já Euroop rääđi” säämi kulttuurkuávdáš Sajosist 28.11.2014. 
Seminaar vuolgâttuvvoo stream-vuolgâttâssân čujottâsâst sogku.fi/live . Seminaar puáhtá maŋeláá čuávvuđ meid tavesämikielâlii teikâ suomâkielâlii vuárkkán. Seminaar álgá 28.11.2014 tijme 9.00 já nohá tijme 18.45.  Seminaarân uásálisteh suullân 90 kyessid Euroop rääđi sierâ orgaanijn, virgeomâhááh Suomâst, Ruotâst já Taažâst, sämipolitijkkáreh Suomâst, Taažâst, Ruotâst já Ruošâst sehe sämiseervij ovdâsteijeeh já totkeeh.  Seminaar ulmen lii lasettiđ tiäđulâšvuođâ sämmilijn, ovdediđ soováášvuođâ já maaŋgâhámásâšvuođâ sehe lasettiđ tiäđulâšvuođâ Euroop rääđist já ton orgaanijn. Seminaar lii Euroop rääđi piiloothaahâ, mast lasetteh Euroop rääđi sierâ kocceemorgaanij oovtâstpargo oovtâ teema, taan tábáhtusâst sämmilijd kyeskee aašij kieđâvušmist. Seminaar lii áinoošlajâsâš já addel virgeomâháid, kocceemorgaanáid já sämituáimeid máhđulâšvuođâid vuáruvaikuttâsân já jyehiđ šiev vuáttámušâid já vuáháduvâid olmoošvuoigâdvuođâi olášutmân.  Seminaar iiđeedpeeivi ohjelmist teeman láá Euroop rääđi sopâmušah já sopâmušâi olášuttem kocceem. Uásist kieđâvuššojeh el. aalmuglij ucceeblovoi suojâlmân kyeskee raamialmossopâmuš já kuávlulijd teikâ ucceeblovokieláid kyeskee Eurooplii vuáđukirje olášuttem sehe Euroop raasiism já soováášmettumvuođâ vuástásii komitea (ECRI) pargo. Iiđeedpeivi juátkoo kejâstuvváin sämmilij kielâlijd vuoigâdvuođáid já sämikielâ virtuaal- já káiđusmáttááttâsân.  Seminaar eehidpeiviohjelm álgá tijme 14.15 jurbâ peevdi savâstâlmáin säminisonij roolist muttojeijee ohtsâškoddeest. Eehidpeivi juátkoo oosijn, mii kieđâvuš säminuorâi vuoigâdvuođâid. Säminuorah Ruotâst, Taažâst já Suomâst savâstâleh säminuorâi máhđulâšvuođâin hárjuttiđ ärbivuáválii eellimtääpi, ucebij sämikielâ- já sämikulttuurjuávhui tiileest já sämikulttuur paijeentolâmist kaavpugijn sehe sämmilij seksuaalucceeblovoi vuoigâdvuođâin. Seminaar nohá jurbâ peevdi savâstâlmân sämmilijn mediast.  Seminaar ääigi kuleh ärbivuáválii já uđđâáigásii sämimuusik já seminaaraalmugist lii máhđulâšvuotâ uápásmuđ ärbivuáválii sämituáján. 
Liŋkki seminaar ohjelmân 
Lasetiäđuh Euroop rääđist 
Ucceeblovoraamisopâmuš teemaatliih čielgiittâsah 
Kuávlulijd já ucceeblovokieláid kyeskee sopâmuš 
ECRI 
Ucceeblovoraamisopâmuš (Finlex) Kuávlulijd já ucceeblovokieláid kyeskee Eurooplâš vuáđukirje (Finlex) Aalmugijkoskâsij olmoošvuoigâdvuođâorgaanij avžuuttâsah Suomân (Sämitigge) 
Tiervâpuáttim Säämi aalmugpeeivi juuhlán Anarân 6.2.2015! 
Sämitigge uárnee Säämi aalmugpeeivi juhle Aanaar Säämi kulttuurkuávdáš Sajosist vástuppeeivi 6.2.2015 tme 17.00 - 19.00. Parnijd láá Saijoos šiljoost puásuivyejim, tulâstâllâm já purâdem tme 15.30 - 17.00. Sämitigge fáálá käähvi já smavvâ purâdem tme 16.00 - 17.00 Saijoos aulast. 
Sämitigge uárnee oovtâstpargoost Aanaar servikuddijn bussisáátuid Hettaast, Ucjuuvâst, Vuáčust, Čevetjäävrist já Aŋŋelist Anarân sehe maasâd. Hettaast já Ucjuuvâst sáátun almottâttâm Riitan: riitta.orti-berg(at)samediggi.fi teikâ puh. 040 840 0383. Ohjelm Saijoos auditoriost tme 17.00 - 19.00 
Säämi suuvâ laavlâ ohtsâšlavlun  
Lekkâmsaahâ Sämitige saavâjođetteijee Klemetti Näkkäläjärvi  
Muusikoovdânpyehtim Aila duo   
Muusikoovdânpyehtim Hilda Länsman, Nicholas já Kevin Francett   
Muusikoovdânpyehtim  Ánnámáret Ensemble   
Tiervâpuáttim juhlođ säämi aalmugpeeivi! Lasetiäđuh: Riitta Orti-Berg, riitta.orti-berg(at)samediggi.fi, 040 840 0383 Paarnij ohjelm: Petra Magga-Vars, petra.magga-vars(at)samediggi.fi, 040 732 55 03 
Meriáigásâš proojeekthovdâ 
Sämitigge kullut uuccâmnáál proojeekthoovdâ meriáigásâš pargo, mii álgá 2.4.2013 já nohá 30.6.2014. Proojeekthovdâ joođeet ohtsâštave-eennâmlâš sämikielâ áámmát- já reesuurskuávdáá vuáđudemproojeekt, Säämi Kielâkäldee, sehe västid proojeekt olášumist já koordinistmist. 
Pargon kulloo suunnâttâllâđ kielâkuávdáá strategiâid já ornijdume sehe finniđ kuávdáá tooimâ pisovâžžân. Asâttâsvuáđustâslâš tohálâšvuođâvátámâššân lii pargo vaattâm škovlim (sämitiggeest adelum asâttâs 1727/1995) já lasseen váttoo sämikielâ táiđu. Pargo miänástuvvee tipšom išedeh hiäivulâš ollâškovlâtuđhos, hárjánem vátávâš haaldâtlâš pargoin, jođetmist já tave-eennâmlâš ohtsâšpargoost, šiev vuáruvaikuttâstááiđuh sehe kelijdeijee táru-/ruotâkielâ já šiev suomâkielâ táiđu. 
Proojeekthoovdâ toimâsaje lii sämikulttuurkuávdáš Sajosist Aanaar kirkkosiijdâst já sun lii palvâluskoskâvuođâst Suomâ sämitiigán. Pälkki miärášuvá Suomâ sämitige pálkkááttemvuáháduv vátávâšvuođâtääsi IV já tast III-II juávhu mield (vuáđupälkki 2448,54 – 2505,49 eurod/mp).Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. 
Ucâmušâid lahtosijdiskuin kalga toimâttiđ Suomâ sämitige čäällimkoodán 12.3.2013 tme 16.00 räi čujottâssáin: Sajos, 99870 Aanaar. 
Lasetiäđuid pargoost adelává kielâašijčällee Anne-Maria Magga puh. 010 839 3119 já kielâtorvočällee Siiri Jomppanen puh. 050 493 9018. 
Säämi media 
Sämipárnái sierâdempirrâs sámáidittem 
Sämitige Säämi párnáikultuurkuávdáš lii váldám vááimu äššin meid sämipárnái sierâdempirrâs sámáidittem sierâi háárán. Maaŋgah sierah puátih kulttuur ulguubeln já toin lain uápisteh párnái sierâdem meiddei olgoláá aldasâš aartâin. 
Tijmá párnáikulttuurkuávdáš ornij sämikuávlu kieldâi sämikielâlâlâš peivikiäijoid kietkâmijd já säämi timmâsierâid. Taan ive peivikiäijoid skáppojuvvojeh uđđâ sierah, moh láá vuávájum já rahtum Juhâmohheest, Ruotâst. “Vyesi” –sierah láá muorâst rahtum, moi peeljijd puáhtá vittádiđ já peeljijd puáhtá molsođ oppeet koddepeljin uđđâ sierâi várás. “Vyesih” heivejeh pyereest peljičuopâstuvâi hárjuttâlmân, niijbe kevttim máttááttâlmân já njuárustâlmân. Sierâi idea vuáđuduvá säämi pargoid já kulttuurân. Ärbivuáválâš puásui-sierah láá oppeet finnim uđđâ, mielâkiddiivâš häämis! 
Raagâs lii ärbivuáválâš syeji čuoškâi vuástá mut meiddei mottoomlágán laseviste. Raagâs addel rávhálâš peivinaverpuudâ peivikiäju nuorâmussáid tâi suotâs sierâdemsaje. Säämi párnáikulttuurkuávdáš tuárju párnáá sierâdemkulttuur já lasseet täin lain meiddei párnáá luándulâš sämikielâ kevttim. 
Lasetiäđuh: tooimâstivrejeijee Petra B. Magga-Vars puh. 040-732 55 03 
Kooveest: Tavesämikielâ kielâpiervâl stivrejeijee Katja Magga, Mitro Hetta já Johanna Kumpula Vuáču tavesämikielâ kielâpiervâlkerhoost. 
Kove: Inga-Briitta Magga 
Aalmugpeeivi juhle kiäsuttij ulmuid Saijoos auditorio tievâ 
Säämi aalmugpeeivi Anarist lâi fálusist maaŋgâlágán ohjelm puoh ahasáid já peeivi njunoštábáhtus lâi Sämitige ornim eehidjuhle Säämi kulttuurkuávdáš Saijoos auditoriost. Juhle kiäsuttij Saijoos auditorio tievâ ulmuid, juhle lâi puáttâm čuávvuđ suulân 350 ulmud miätá sämikuávlu. Juhle peesâi čuávvuđ meid live stream-vuolgâttâs peht, mii nuurâi ruuvdu paaldân pajeláhháá 100 keččed. 
Juhle lekkâmsaavâst Sämitige saavâjođetteijee Klemetti Näkkäläjärvi puovtij oovdân oovdeb suhâpuolvâi korrâ pargo sehe seervij tergâdis rooli kulttuur siäilumist. Sun meid tiäduttij nuorâ taaidârij merhâšume, kiäh rähtih ohtsâškodálii já siärvuslii taiđuu moodeern teknologia vievâst, jyehih tiäđu sämmilijn aaibâs uđđâ vuovijn já pasteh raččođ väldikulttuur lääččim stereotypiaid sämmilijn. 
Sämitige saavâjođetteijee Klemetti Näkkäläjärvi uáiná sämmilij puátteevuođâ čuovvâdin: ”Sämiaalmug puátteevuotâ ij lah epivises nuuvt kuhháá, ko siäiluttep mii kulttuur áárvuid, ärbivuovijd já mii siärvuslâšvuođâ. Mii puátteevuotâ lii čuovvâd. Sämmilâš identiteet lii kievrâ. Mij tiettip, ete kiäh mij lep, kost mij puáttip já kuus mij lep monâmin.” 
Aalmugpeeivi juhleest lávdástii sämiartisteh miätá sämikuávlu. Juhleest juoigáin Suomâ Big Brother kištoost miänástum Andte Gaup-Juuso já kuovdâkiäinulâš Inger Marie Nilut. Nuorttâlâškielâ kullui Jaakko Gauriloff sehe Anna Lumisalmi já Tauno Ljetoff oovdânpyehtimijn. Juhleest lávdástii meid Aila duo, Ánnámáret Ensemble sehe Hildá Länsman, kiäin čuojâttii Erkki Feodoroff sehe Nicholas já Kevin Francett. Rauna Paadar-Leivo mainâstij juhleest pärnivuođâ já nuorâvuođâ muštoin, lasseen juhleest oovdânpuovtii Ima Aikio-Arianaick muusikvideoh Unna guoláš čierru, Buoidda jorrá borrá já Stálu čiegát. 
Ánnámáret Ensemble  
TOIMÂSAJEHUOLÂTTEIJEE JÁ LÁJÁDÂSHUOLÂTTEIJEE 
Sajos váldukevttee sämitigge ocá tääl Sajosân 
TOIMÂSAJEHUOLÂTTEIJEE 
JÁ 
LÁJÁDÂSHUOLÂTTEIJEE 
meriáigásáid já olesáigásáid virgekoskâvuođáid 28.12.2011 rääjist. 
LÁJÁDÂSHUOLÂTTEIJEE   
Sajos váldukevttee sämitigge ocá tääl Sajosân LÁJÁDÂSHUOLÂTTEIJEE meriáigásii já olespiäiválii virgekoskâvuotân 28.12.2011 rääjist. Lájádâshuolâtteijee pargon lii huolâttiđ Sajos viistij piäiválii čurgiimist já vala táárbu mield išediđ čuákkimij já tábáhtusâi keevâtlijn orniistâlmijn, moh tobbeen uárnejuvvojeh. Asâttâsvuáđustâslâš tohálâšvuođâvátámâžžân lii pargo vaattâm škovlim. Pargo miänástuvvee tipšom išedeh lájádâshuolâtteijee tuđhos tâi västideijee já kelijdeijee hárjánem uđđâáigásij almos viistij čurgiimist, sehe šiev vuáruvaikuttâstááiđuh já njyebžilis pargohaldâšem. Sämikielâ táiđu kiäččoo occei hiättun. Pälkki miärášuvá sämitige pálkkááttemvuáháduv vátávâšvuođâtääsi VII/II mield, vuáđupälkki 1 585,62 eurod/mp, mon lasseen máksoo 24 % sämikuávlu lase já pargohárjánem miäldásiih hárjánemlaseh. Ucâmušâid oppâ- já pargotuođâštusâidiskuin kalga toimâttiđ sämitige čäällimkoodán 16.12.2011 tme 16.00 räi čujottâssáin Angelintie 696, 99870 Aanaar. 
Lasetiäđuid pargoost addel haldâttâshovdâ Juha Guttorm, puh. 010 839 3102. Sämitiigán já säämi kulttuurkuávdáš Sajosân puáhtá uápásmuđ nettičujottâsâst www.samediggi.fi 
* * * 
TOIMÂSAJEHUOLÂTTEIJEE   
Sajos váldukevttee sämitigge ocá tääl Sajosân TOIMÂSAJEHUOLÂTTEIJEE meriáigásii já olespiäiválii virgekoskâvuotân 28.12.2011 rääjist. Sajos toimâsajehuolâtteijee huolât vahtâmiäštárpalvâlussáid, infosaje tipšomân, čuákkimij já tábáhtusâi orniistâlmáid kullee pargoin sehe táárbu mield čurgiimist. Asâttâsvuáđustâslâš tohálâšvuođâvátámâžžân lii pargo vaattâm škovlim. Pargo miänástuvvee tipšom išedeh toimâsajehuolâtteijee tuđhos tâi västideijee já kelijdeijee pargohárjánem syergi pargoin uđđâáigásijn almos viistijn, šiev vuáruvaikuttâstááiđuh, jiešalgâlâšvuotâ já njyebžilvuotâ sehe pargoi tááhust kelijdeijee sämi-, eŋglâlâs- já ruotâkielâ táiđu. Pälkki miärášuvá sämitige pálkkááttemvuáháduv vátávâšvuođâtääsi VI/II mield, vuáđupälkki 1 748,73 eurod/mp, mon lasseen máksoo 24 % sämikuávlu lase já pargohárjánem miäldásiih hárjánemlaseh. 
Ucâmušâid oppâ- já pargotuođâštusâidiskuin kalga toimâttiđ sämitige čäällimkoodán 16.12.2011 tme 16.00 räi čujottâssáin Angelintie 696, 99870 Aanaar. Lasetiäđuid pargoost addel haldâttâshovdâ Juha Guttorm, puh. 010 839 3102. Sämitiigán já säämi kulttuurkuávdáš Sajosân puáhtá uápásmuđ nettičujottâsâst www.samediggi.fi 
* * * 
Säämi kulttuurkuávdáš Sajos valmâštuvá Aanaar markkânân ive 2011 loopâ räi já váldoo kiävtun ive 2012 aalgâ rääjist. Kuulmâkiärdásâš já 4800 bruttoneljihâšmeetter vijđosâš Sajos šadda leđe sämmilij haldâttâs, kulttuur já mättim kuávdáš sehe maaŋgâpiälásâš já uđđâáigásâš kongres- já tábáhtustáálu.  
Sämikielâlij sosiaal- já tiervâsvuođâpalvâlusâi finnim turviimân já sämikielâlii peivitiipšon 600 000 € 
Laapi kuávluhaldâttâhvirgádâh lii nanodâm 20.2.2014 já 10.3.2014 Sämitige já sämikuávlu kieldâi toohâm sopâmušâid sämikielâlij sosiaal- já tiervâsvuođâpalvâlusâi já peivitipšo turviimân čujottum staatâtorjui kiävtust ive 2014.  
Staatâ budjetist lii lamaš ive 2002 rääjist sierâ staatâtoorjâ sämikielâlij sosiaal- já tiervâsvuođâpalvâlusâi turviimân sämikuávlust. Staatâtoorjâ máksoo Sämitige peht sämikuávlu kieldáid. Sämitige oovdânpyehtim meriruuđâtárbu sämikielâlijd sosiaal- já tiervâsvuođâpalvâlussáid lâi ihán 2014 ohtsis 1,2 miljovn eurod. 
600 000 euro staatâtoorjâ juáhásij sämikuávlu kieldâi kooskân čuávuvávt:  
Iänuduv kieldâ sämikielâlij sosiaal- já tiervâsvuođâpalvâlusâi já peivitipšo turviimân ohtsis 81 504,40 eurod:  
- Sämikielâlii peivitipšo turvim Hettaast 14 201,18 € 
- Sämikielâlii peivitipšo turvim Ruotâ Käresavonist uástupalvâlussân 8 520,71 € 
- Sämikielâlâš päikki-išedeijee Veahkki uástupalvâlussân SámiSoster ry:st 19 209,00 € 
- Sämikielâlâš tiervâsvuođâtipšoo 14 742,00 € 
- Sämikielâlâš aldatipšoo 24 831,50 € 
Aanaar kieldâ sämikielâlij sosiaal- já tiervâsvuođâpalvâlusâi já peivitipšo turviimân ohtsis 247 859,25 eurod:  
- Aanaar tavesämikielâlii peivikiäččujuávhu tooimâ turvim 23 431,95 € 
- Avveel tavesämikielâlii juávkkupeerâpeivikiäju tooimâ turvim 15 621,30 € 
- Nuorttâlâškielâlâš päikkipalvâlempargee Čevetjäävri kuávlun 27 034,50 € 
- Tavesämikielâlâš päikkipalvâlempargee Tave-Aanaar kuávlust 26 022,00 € 
- Sämikielâlâš aldatipšoo, Männikkö palvâlempäikki, uásádâh Mustikka 30 672,00€ 
- Sämikielâlâš aldatipšoo, Männikkö palvâlempäikki, uásádâh Hilla-Puolukka 31 887,00 € 
- Sämikielâlâš aldatipšoo, tiervâsvuođâkuávdáš 21 264,00 € 
- Nuorttâlâškielâlâš sijdâpargee Čevetjävri-Njiävđám kuávlun 23 500,50 € 
- Sämikielâlâš sijdâpargee Tave-Aanaar kuávlun 24 550,50 € 
- Sämikielâlâš sijdâpargee Njellim-Kiđđâjävri kuávlun 23 875,50 € 
Suáđigil kieldâ sämikielâlij sosiaal- já tiervâsvuođâpalvâlusâi turviimân ohtsis 58 755,00 eurod:  
- Sämikielâlâš aldatipšoo puárásijhuolâttâsân 33 261,00 € 
- Sämikielâlâš sijdâpargee, Vuáčču 25 494,00 € 
Ucjuv kieldâ sämikielâlij sosiaal- já tiervâsvuođâpalvâlusâi já peivitipšo turviimân ohtsis 211 881,35 eurod:  
- Sämikielâlii peivitipšo turvim Ucjuv markkânist 35 502,96 € 
- Sämikielâlii peivitipšo turvim Kärigâsnjaargâ siijdâst 22 721,89 € 
- Sämikielâlâš peerâpargo 30 472,50 € 
- Auttaja-Aslak – toimâ, Ucjuuhâ 27 492,75 € 
- Auttaja-Aslak – toimâ, Kärigâsnjargâ 26 613,75 € 
- Aitârpargee 27 160,50 € 
- Sämikielâlâš tooimâstivrejeijee 18 953,50 € 
- Sämikielâlâš tiervâsvuođâtipšoo 22 963,50 € 
Lasetiäđuh: Pia Ruotsala, sosiaal- já tiervâsvuođâčällee, Sämitigge, 040-7262688, 
Almottâttâm Säminuorâi taaiđâtábáhtusân aalgij 
Säminuorâi taaiđâtábáhtus uárnejuvvoo taan ive kyehtipiäivásâžžân Anarist kulttuurkuávdáš Sajosist 28.–29.3. Ive teeman lii väldikodálii Nuori Kulttuuri –tábáhtus miäldásávt muusik. Muusik lasseen Anarist puáhtá uásálistiđ njuárustâllâmviestâčuoigâm– já njuárustemkiišton. 
Koskoho 28. peeivi lii olgotábáhtus Sajos pirrâsist. Ohjelmist lii om. njuárustâllâmviestâčuoigâm várvusavehijguin, sehe njuárustemkišto. Ehidist lii kulttuurohjelm Sajos auditoriost. 
Tuorâstuv 29.3. lii muusikkeejâdmâspeivi, mast väljejuvvoo säminuorâi ovdâsteijee väldikodálâš Nuori Kulttuuri -tábáhtusân. Tábáhtus uárnejuvvoo Tuurkust 25.–27.5.2012. 
Almottâtmijd Säminuorâi taaiđâtábáhtusân kalga vuolgâttiđ majemustáá vástuppeeiviv 2.3.2012. 
Tego ovdil-uv, Sämitigge uárnee tábáhtusân bussisáátuid sämikuávlust. Tábáhtus lii áávus meiddei sijjân, kiäh puátih sämikuávlu ulguubeln. 
Lasetiäđuid Säminuorâi taaiđâtábáhtusâst šleđgâpostáin čujottâsâst 
teikkâ puhelimáin 
Njuolgâdusah 
Almottâttâmluámáttâh 
Sämitiigán ruttâ lasebudjetist 
Sämitigge finnee staatârääđi 21.10. sooppâm kuálmád lasebudjetist 50.000 euro laseruttâdem toimâsis. Sämitige ekonomia lii lamaš čovgâsin jo maaŋgâ mánuppaje ääigi já manoid lii ferttim kepidiđ minimin. 
Sämitige saavâjođetteijee Klemetti Näkkäläjärvi (Juvá Leemit) ana laseruttâdem eromâš äššin. Laseruttâdem addel máhđulâšvuođâ tooimâ jotkuumân normaal vuovvijn loppâive ääigi. – Anam laseruttâdem nomâlâssâm tubdâstâssân sämitige pyereest porgum pargoost. Taat addel šiev kiärgusvuođâid ovdediđ tooimâ já juátkiđ puáđuslâš hiäđukocceem. 
Näkkäläjärvi lii eromâš tuđâvâš toos, et sämitige toohâm laseruttâdemucâmuš finnij torjuu piäládâhraajij paijeel. – Eromâšávt kalga kijtteđ riehtiministeriö já Laapi aalmugovdâsteijeid. Sämitige staatâtoorjâ kulá staatâ budjetist riehtiministeriö válduluokan. 
Säämi aalmugpeeivi ohjelm Sajosist 
Säämi aalmugpeivi onnuu Anarist, Säämi kulttuurkuávdáš Sajosist kulttuurist já musikist naavdâšmáin. 
Sämitige nuorâirääđi uárnee 6-7.2 Sajosist kyehti peeivi pištee Säminuorâi konferens, mon fáddán lii soováášvuotâ já säminuorâi identiteet. Konfereensân vyerdip uásálisteid Suomâ lasseen aainâs-uv Taažâst. Almottâttâm konfereensân nohá 24.1.2014. 
Aalmugpeeivi ehidist Saijoos auditoriost uárnejuvvoo puohháid ávus já mávsuttem konsert, kost lávdásteh Tiina Sanila-Aikio, Lars Heaika Blind, Boŋkkas, Oobižeh sehe Ima Aikio-Arianaick já Miro Mantere. Konsert puáhtá čuávvuđ meid live-stream peht interneetist. Aalmugpeeivi konsert orniimijn västid Sämitige nuorâirääđi sehe Säämi muusikkuávdáš. Konsert maŋa tme 19.30 rääjist Sajosist uárnejuvvoo Sámi Grand Prix- Suomâ juoigâmuásikišto, mii meid lii kuldâleijeid ávus tábáhtus. Juoigâmuásikišto ulmen lii kavnâđ ovdâsteijee Kuovdâkiäinu pessijâšmarkkânij Sámi Grand Prix-juoigâmuási loppâkiišton. Juoigâm raađhâkišto laiđiist Niiles-jouni Aikio. 
Lasetiäđuh Säminuorâi konfereensist: 
Lasetiäđuh aalmugpeeivi ohjelmist sehe Sámi Grand Prix-juoigâm raađhâkištoost: 
Sierâ tiäđáttâs Sámi Grand Prix- Suomâ juoigâmuásikištoost täst 
Härjijuhleh 2011 
Saijoos härjijuhleh tuállojii 14.4.2011. 
Säminuorâi taaidâtábáhtus 2010 Ruávinjaargâst 
Säminuorâi taaidâtábáhtus 2010 uárnejuvvoo Ruávinjaargâst njuhčâmáánust kyevtipiäivásâš tábáhtussân. Sämitige škovlim- já oppâmateriaaltoimâttâh lii porgâškyetmin taaidâtábáhtus orniimijn ovtâspargoost Ruávinjaargâ kaavpugáin. Puátimin lii ivnáás säminuorâi kulttuur- já taaidâjuhle! Čuávu nettiuđđâsijd 
Sämitige stiivrâ ive vuossâmuš čuákkim 
Sämitige stivrâ toolâi ive vuossâmuu čuákkim puhelinčuákkimin 12.1.2015. Čuákkim äššilistoost lâi kyehti puásuituálun kyeskee ciälkkámuš tuhhiittem. 
Laapi Kuávluhaldâttâhvirgáduvvâst lii nanodemnáál Näkkäl palgâs čuákkim toohâm miärádâs jyehiđ palgâs maadâ- já taveuásán. Laapi KVI (AVI) lii pivdám ääšist ciälkkámuš sämitige lasseen sierâ virgeomâháin já seervijn. Sämitigge lii finnim ive 2012 vuossâmuu oovdânpyehtim kuávlu sämmilijn palgâs jyehimist. Sämitigge lii kuullâm ciälkkámuš valmâštâlmist Näkkäl palgâs puásuituálleid já váldám vuotân palgâs uásálij adelem ciälkkámušâid Laapi KVI:n uásálij kirjálii kulâmist, mii uárnejui loppâčoovčâ ääigi 2014. Sämitigge lii meid váldám vuotân AHR (KHO) ive 2014 toohâm miärádâs Pecijäävri palgâs jyehimist já ovtâstitmist kyevti ránnjápalgâsân. AHR lii čuávdimistis pahudâm, ete palgâs jyehim lii laavâmiäldásâš já ete tot tuurvâst puásuituálulaavâst palgâs pargon asâttum kenigâsvuođâid. Puásuituálulaavâ 7 § mield palgâs pargon lii el. huolâttiđ tast, ete palgâs uásálij poccuid tipšoh palgâs kuávlust já ete pargoh, moh kuleh palgâs uásálij hárjuttem puásuituálun, šaddeh porguđ. 
Sämitigge lii kieđâvuššâm ciälkkámušâstis Näkkäl palgâs miärádâs já ton vaikuttâsâid sämitige lahâaasâtlij pargoi, sämikulttuur, sämmilij kollektiivlij vuoigâdvuođâi já sämmilij riehtisajattuv uáinust. Sämitigge tarkkui palgâs miärádâs nuuvt, ete maht palgâs toohâm miärádâs tuurvâst sämmilij vuáđulahâaasâtlijd já aalmugijkoskâsijn sopâmušâin tähidem vuoigâdvuođâid. 
Näkkäl palgâs lii lamaš ubâ ääigi juohhum siskiibeln kyevti uásán, maadâ- já taveuásán. Palgâs taveuásist hárjutteh puásuituálu sämikulttuur ärbivuovij miäldásávt vuáđuduumáin sijdâvuáhádâhân já puásuituálust lii kuávlu sämikulttuur já sämikielâ paijeentuállee já tuárjoo merhâšume. Kuohtuin kuávluin láá sii jieijâs puásuituáluvyevih, kuáttumenâmeh, vyesimiärkkumkäärdih já palgâs maadâ- já taveuási puásuilovoh lohhojeh sierâ. Palgâs ij lah puásuituálu mield ohtâlâs peic lii juáhásâm kyevti sierâ uásán. Puásuituálu láá pastam hárjuttiđ miänástuvvee náál kuohtuin kuávluin já paalgâs lii pastam toimâđ haaldâtlávt oovtâst, ko palgâs siskáldâs kuáttumrääji já palgâs miärádâsah láá kunnijâttum. 2000-lovo algâiivij rääjist maadâkuávlu puásuituálleeh láá puáttám taveuási kuáttumkuávlun jyehi täälvi. Taveuási puásuituálleeh láá toohâm ääšist rikosalmottâsâid já paalgâs lii toohâm miärádâsâid, main tot lii vaattâm maadâ kuávlu puásuituálleid tuálvuđ poccuidis jieijâs kuáttumenâmáid. Palgâs miärádâsah iä lah kunnijâttum já kuáttumeennâmrikkomušâid láá juátkám aainâs love ive ääigi. 
Sämitigge vaaldij ciälkkámušâstis vuotân Näkkäl palgâs toohâm lahâvuáimálii miärádâs, Laapi KVI toimâvääldi, Suomâ aalmuglijd já aalmugijkoskâsijd kenigâsvuođâid sämmilij kuáttá já puásuituálulaavâst palgâsân asâttum pargoid já pahudij, ete Näkkäl palgâs toohâm miärádâs syeijee sämmilij vuáđulahâlii kulttuurhäämi já ete lii Suomâ vuáđulaavâ miäldásij aalmuglij já Suomâ olmoošvuoigâdvuođâi miäldásij aalmugijkoskâsij kenigâsvuođâi miäldásâš. Miärádâs palgâs jyehimist kulá palgâs miärádâsvááldán já miärádâs lii tohhum täsipiälásávt já puásuituálulaavâ miäldásávt. Sämitigge tuárju Näkkäl palgâs miärádâs já oovdânpuáhtá, ete KVI naanood palgâs jyehim já palgâsij raajijd Näkkäl palgâs miärádâs miäldásávt.  Sämitigge čujottij ciälkkámušâstis meid AHR čuávdusân Pecijäävri palgâs raajij naanoodmist, mast AHR addel čuávdee tiädduáárvu palgâs jieijâs miärádâsân. Sämitige ibárdâs mield puásuituálun lohtâseijee suujah väättih palgâs jyehim palgâs miärádâs vaattâm náál. Palgâs jyehim váátá iästuääiđi rähtim. 
Sämitigge adelij ciälkkámuš eennâm- já meccituáluministeriön hammiittâsâst kumppinääli hoittámvuáváámin. Sämitigge vaatâi ciälkkámušâstis ete sämikuávlu palgâsijd kalga kuullâđ sierâ hoittámvuáváámist. Sämitige uáinu mield sämikuávlust maaŋgâ sierâ staatâ kuávlust ellee kuumpij suojâlem kolgâččij orniđ staatâi já sämitiigij koskâsijn oovtâstpargoin já ohtsii hoittâmvuávám vievâst. Sämitigge oovdânpuáhtá ohtsii stuorrâpiätukomissio vuáđudem Suomâ, Ruošâ, Taažâ, Ruotâ sehe jieškote-uv eennâm sämitiigij kooskân vuáváđ stuorrâpiätunaalij hoittám já suojâlem. Sämitigge ana uáli tehálâžžân, ete hoittámvuáváámân kirjetteh puásuituálukuávlu kumppinääli šoddâm raijim, mutâ tiäddut ain, ete kumppinääli stuáruduv miäruštâlmist já kumppinääli hoittáámist kalga väldiđ vuotân meid Skandinavia já Ruošâ kumppipopulaatioid. 
Čuávuvâš sämitige stiivrâ čuákkim uárnejuvvoo kuovâmáánust. 
Sämitige ciälkkámuš Näkkäl palgâs jyehimist 
Sämitige čuákkim čuávvumnáál interneetist 
Sämitige ive majemuš čuákkim tuálloo 22.12.2014 Anarist, Sajosist tijme 9.00. Njuolgâ internetvuolgâttâs čuákkimist puáhtá čuávvuđ čujottâsâst http://sogku.fi/live. 
Vuolgâttâsâst kuullâp čuákkimsalist sarnum kielâ. Sämitige čuákkimist puáhtá kevttiđ anarâš-, nuorttâlâš- já orjâlâškielâ sehe suomâkielâ. Internetvuolgâttâsân ij taan tovváá finnii tulkkum jieškote-uv kielâi kooskân. 
Čuákkim aalgâst sämitige saavâjođetteijeeh taheh kejâstuv jieijâs já stiivrâ tooimân ovdebáá almosčuákkim maŋa tábáhtum aašijn. Čuákkim äššilistoost lii sämitige toimâvuávám-budjet tuhhiittem ihán 2015. Sämitige stivrâ lii tuhhiittâm toimâvuávám-budjet oovdânpyehtimnáál almosčuákkimân čuákkimistis 12.12.2014. Äššilistoost láá meid tieđettemääših sehe värijeessân nomâttem sämitige nuorâirááđán. 
Čuákkim puáhtá čuávvuđ meid čuákkimsalist. 
Kietâtyeji 
Anarâš pivtâstem      
sárguseh: Ella Sarre 
olgohäämi: Hannu Tikkanen 
sijđoh: 180 
210 x 297 cm, korrâ loheh 
tääsi: puohah 
2. teddilâs 
Sämitigge 2012  
Kirje čallee lii oppam tuoijum enistis saami arbivuavalaš oppamvyevi mield. Sun lii tuoijum puohlagan samituojijd, já tooimai meiddei tavja kuursai mattaatteijen. Taal Ella Sarre lii čokkim eellimaigistis čoggašum ja haaham maalijd, taaiđuid ja pargovuovijd anaraškielalaš kirjen. Suu eenist puoh maalih ja mitoh lijjii uaivist, sun ij kiavttam paappar maalij sargumangin. Taal puaris maalih, pargovyevih ja tyeijikiela raaijoo kirjalaš haaman. 
Euroop Rääđi olmoošvuoigâdvuođâváldálâš avžut Suomâ pyerediđ sämmilij vuoigâdvuođâid 
Euroop Rääđi olmoošvuoigâdvuođâváldálâš Nils Muiznieks kolliistâlâi Suomâst 11.–13.6.2012. Olmoošvuoigâdvuođâváldálâš lii adelâm onne kolliistâllâm keežild ráhtám raportis Suomâ staatân avžuuttâsâidiskuin. Váldálâš kuáhtái kolliistâllâm ääigi Suomâ staatâ njunnoos, jieškote-uv ministeriöi ovdâsteijeid já Suomâ sämitige saavâjođetteijee, Klemetti Näkkäläjärvi. Váldálâš avžut Suomâ ratifisistiđ ILO 169-sopâmuš algâaalmugij vuoigâdvuođâin. 
“Olmoošvuoigâdvuođâváldálii raapoort lii tehálâš viestâ Suomân pyerediđ sämmilij vuoigâdvuođâid. Must lâi ilo kuáhtáđ olmoošvuoigâdvuođâváldálii já savâstâllâđ suin ávusmieláin uáli liägus tilálâšvuođâst Suomâ sämmilij sajattuvâst já sämmilij sajattuv sehe lahâasâttâs ovdedemtáárbuin. Váldálâš lâi pyereest tietimin Suomâ sämmilij tiileest já sun halijdij rehelávt ovdediđ sämmilij sajattuv Suomâst”, saavâjođetteijee Näkkäläjärvi muštâlij. 
Euroop Rääđi olmoošvuoigâdvuođâváldálâš lii jiečânâs Euroop Rääđi vuálásâš instituutio. Váldálii pargon lii ovdediđ tiäđulâšvuođâ já olmoošvuoigâdvuođâi kunnijâttem Euroop Rääđi 47 jeessânenâmist. Váldálâš kolliistâl Euroop Rääđi jeessânenâmijn já čielgee staatâ olmoošvuoigâdvuođâtile. Váldálâš addel kolliistâlmijnis raapoort avžuuttâsâidiskuin staatâ olmoošvuoigâdvuođâtile pyereedmân. 
Váldálâš kieđâvuš raportistis Suomâ sämmilijd kyeskee lahâasâttâs, Suomâ aalmugijkoskâsijd kenigâsvuođâid, sämmilij vuoigâdvuođâid, tave-eennâmlâš sämisopâmuš sehe sämmilâšmiäruštâllâm. 
”Váldálâš váátá Suomâ tähidiđ sämmilij ovdâstâs Ilo-sopâmuš ratifisistemprosessist. Sämmilij tááhust váldálii avžuuttâs tast, et Ilo-sopâmuš ratifisistem ohtâvuođâst kalga tubdâstiđ sämmilij vuoigâdvuođâ hárjuttiđ puásuituálu ärbivuáválii vyevi mield lii tuođâi tehálâš, ko tááláá ääigi syemmilâš puásuituálulahâasâttâs viggá oovtnálásittiđ säämi puásuituálu. Lii čielgâs, et váldálâš vuárdá et Suomâ täärhist puásuituálu kyeskee lahâasâttâs”, Näkkäläjärvi muštâlij. 
Olmoošvuoigâdvuođâváldálâš avžut Suomâ čielgâsmittiđ sämmilij vuoigâdvuođâ enâmân.  Meccihaldâttâs haldâttâhmaali uđâsmittem fáálá máhđulâšvuođâ čuávdiđ sämmilij eennâmvuoigâdvuođâid. Veikkâ iärásij vuoigâdvuođâid sämikuávlust kalga väldiđ vuotân, te ij taat lah váldálii mield nollásummespellâ. 
“Lam ilolâš tast, et váldálâš lii váldám munnuu savâstâlmist já sämitige toohâm iävtuttâsâin huámášuumijd já avžuuttâsâid jieijâs raportân. Anam eromâš tehálâžžân tom, et váldálâš avžuuttij Suomâ staatâ kuorâttâllâđ tuođâlávt sämitige toohâm iävtuttâs vuáđudiđ Suomâ ovdâskode já Sämitige ovdâsteijei ohtsii pargojuávhu valmâštâllâđ Ilo-sopâmuš ratifisistem. Tuáivum, et váldálii viestâ váldoo kuorâttâllâmnáál staatârääđist ko tot savâstâl taan čoovčâ Ilo-sopâmuš ratifisistmist”, saavâjođetteijee muštâlij. 
Lasetiäđuh: Saavâjođetteijee Klemetti Näkkäläjärvi 
Klemetti Näkkäläjärvi saahâ olmoošvuoigâdvuođâváldálâžân 12.6.2012 
Olmoošvuoigâdvuođâváldálii raapoort 
Säämi kulttuuräärbi syeje kalga pyerediđ 
Sämitige 3.12. ornim seminaarâst Levist savâstâllui säämi kulttuuräärbi syeje táárbuin. Seminaarâst čielgâi, et sämikulttuur syeje pyeredem váátá lase naavcâid já ravvuid. Seminaar lehâstâm sämitige iäláttâs- já vuoigâdvuođâlävdikode värisaavâjođetteijee Heikki Paltto muštâlij sämikielâ já iäláttâsâi koskâvuođâst. “Sämikielâ já sämi-iäláttâsâi puátteevuotâ lohtâsává oohtân. Eellimvuáimálij sämi-iäláttâsâittáá sämikielâ hiäjusmuvá”. 
Sämitige saavâjođetteijee Klemetti Näkkäläjärvi sáárnui säämi immateriaallâš kulttuuräärbi suojâlem tiileest Suomâst já sämitige koskâsii oovtâstpargoost. Saavâjođetteijee Näkkäläjärvi lopedij čovgâ oovtâstpargo säämi aalmugsiärváduvváin sämikulttuur sajattuv pyereedmân. “Mii, sämitigge já taidâreh já tuájáreh kolgâččijm ovtâstittiđ vuoimijdân ohtsii säämi kulttuurpoolitlii ohjelm rähtimân. Sämitigge uárnee kiđđuv 2011 ohtsii čuákkim säämi kulttuur- já taaidâservijguin. Čuákkimist lii uáivilin valmâštâllâđ oovtâst iävtuttâsâid sämikulttuur syeje pyereedmân. Sämikulttuur syeje pyeredem váátá lase naavcâid já vuoi¬gâdvuođâlii syeje ovdedem” 
Sämimuseo Siijdâ, sämmilij aalmugmuseo, jođetteijee Tarmo Jomppanen kieđâvušâi jieijâs saavâst säämi materiaallii kulttuuräärbi suojâlem táárbuin. “Museotooimâ já säämi materaallii kulttuurlâš syeje ovdedem turviimân Suomâ museoi sämičuágálduvâid kolgâččij finniđ sämisiärváduv palvâlusân já čuágálduvâid kolgâččij finniđ almolávt uáinusân. Puáttee haldâttâspajan kalga asâttiđ mittomeerrin Sämimuseo Siijdâ vijđedem já ton ruttâdem turvim.” 
Sámi Duodji ry saavâjođetteijee Rauna Triumf muštâlij säämi tyeje kulttuurlii merhâšuumeest já säämi tyeje toorjâtáárbuin. “Tyeji lii eellimvyehi, uási säämi sosiaallii vuáháduv, moin ulmuuh šad-deh já uáppih. Tyeji lii sämmilij kollektiivlâš omâdâh já tot puáhtá uáinusân sämikulttuur holistilii jurdâččem, mast puoh ääših vaikutteh puoh aššijd. Lii vaidâlittee, et Sámi Duodji sajattâh ij lah tuárvi pyeri škovliimist já ohtsâškoddeest. Sámi Duodji turvim váátá lase naavcâid já tyeje škovlim ovdedem kolgâččij tábáhtuđ säämi vuolgâsoojijn. Lasseen halijdâm kijtteđ sämitige já ton saavâjođetteijee Sámi Duodji táárbui vuotânväldimist”. 
Jyeigee, sämitige stiivrâ jeessân Petra Magga-Vars muštâlij juoigâm merhâšuumeest nuuvt sanij-guin ko juáigusijguin-uv: “Juáigus čáittá sämikulttuur. Juáigus siskáldâsâst puáhtá čielgâsávt uáiniđ páihálii kulttuur almoonmijd já oppâđ madârvanhimij historjást. Juáigus sajattâh ij lah Suomâst tuárvi pyeri. Juáigus taarbâš eenâb torjuu, resurssistem já uáinusistorroom ubâ Suomâst. Škoovlah kolgâččii väldiđ juáigus máttááttâsvuámij uássin, vâi juáigusist finniiččij ohtsâškoodán luándulii uási”. 
Seminaar vuolgâttij noomâ viestâ máttááttâs- já kulttuurministeriön, sämitiigán já säämi máttááttâskuávdážân säämi tyeje máttááttâs ovdedemtáárbuin. Säämi máttááttâskuávdáá säämi tyeje máttááttâs ij palvâl sämikulttuur táárbuid, ko máttááttâs tábáhtuvá syemmilâš kulttuur vuolgâsoo-jijn. Seminaar páhudij, et škoovlâ máttááttâs kalga nubástutteđ nuuvt, et máttááttâs hokâttâl meid säminuorâid. 
Kulttuurminister Wallin vuolgâttij kirjálii tiervâttâs seminaarân. Kirdeejasko eestij kulttuur- já va-lastâllâmminister määđhi Levin. Minister Wallin muštâlij tietimist Suomâst ellee ruotâkielâlâžžân, maggaar lii eelliđ kielâucceeblovvoost. Jieččân tuáváá keežild puávtám pyereest jurdâččiđ, maht tist oro ko piäluštvetteđ jieijâd vuoigâdvuođâid. Minister Wallin čaalij, et sun lii eromâš ilolâš tast, et säminuorah láá nuuvt aktiivliih sämikulttuur aaitârdmist já oovdedmist. “Haldâttâs puáttee ive bud-jetiävtuttâsân kulá meiddei sämikielâlii oppâmateriaalmeriruuđâ luptim. Lasattâsâin mainâšuvvoo, et sämikielâlij oppâmateriaalruuđâin kalga čuosâttiđ tuárvi ennuv ruuđâid meid nuorttâ- já aanaar-sämikielâlâš oppâkirjijd.”, Wallin čaalij 
Lasetiäđuh: Saavâjođetteijee Näkkäläjärvi (050-5242109) 
Seminaar saavâjođetteijee Aslak Paltto (+358405620354) 
Unna Junná video 
Säämi Parlamentaarlâš Rääđi Váátá Njeellim pággunjuovâmij orostitten 
Säämi Parlamentaarlâš Rääđi váátá avžuuttâsâsâstis 23.9.2011 tállán tábáhtuvvee olášuttemkiäldu OA olmoošvuoigâdvuođârääđist Njeellim siijdâ poccui pággunjuovâmij estimân. Säämi Parlamentaarlâš Rääđi tuárjui avžuuttâsâsâstis Kalevi, Eero já Veijo Paadar sehe Kalevi Alatorvis perrui toohâm priivaatväidim olmoošvuoigâdvuođârááđán já vaađâi väidim jotelis kieđâvuššâm olmoošvuoigâdvuođârääđist. 
Säämi parlamentaarlâš rääđi finnim tiäđui vuáđuld lii Avveel palgâs uáivilin algâttiđ vuossaargâ 26.9.2011 pággunjuovâmijd. Jis njuovâmeh olášuveh, te toh lopâttiččii Njeellim sämmilij puásuituállei puásui-iäláttâs já perrui válduášálii áigápuáđu, tuššâdiččii puásuituállei já sii perrui masa ubâ puásuisiijdâ já lopâttičij Njeellim anarâš puásuituálu ollásávt. Anarâškielâ já kulttuur láá tuođâlávt aštum. Jis pággunjuovâmeh tahhojeh, te puátusin puáhtá leđe njeellimlij puásuituáluperrui meddâlvarrim kuávlust. 
Säämi Parlamentaarlâš Rääđi uáiná, et pággunjuovâmeh lopâtteh Njeellim puásuituállei já sii perrui máhđulâšvuođâ hárjuttiđ säämi kulttuur. Rääđi uáiná, et pággunjuovâmeh láá tuođâlávt ruossâlâs OA olmoošvuoigâdvuođâi já poolitlâš vuoigâdvuođâi kyeskee sopâmuš 27. artiklain. Siämmáánáál pággunjuovâmeh láá ruossâlâs Suomâ vuáđulaavâ omâduv syeje miäruštellee 15 §:jn. Säämi Parlamentaarlâš Rääđi uáiná, et pággunjuovâmeh láá čielgâ čááitus tast, maht Suomâ puásuituálulaahâ ij vääldi vuotân säämi puásuituálu sierânâsjiešvuođâid, mast poccuid tipšoh siijdâimield tâi čaggekudijmield ucebijn ohtâduvâin ko tááláá laavâ miäruštâllâm paalgâs. Siijdâi luándutileh pyehtih spiekâstiđ nuuvt čuuvtij nubijnis, et koskâmiärásâš njuovvâmprooseent puohháid palgâs uásálijd puáhtá leđe tápulâš ovtâskâs siijdân – tegu Njeellim tábáhtusâst lii keevvâm. 
Säämi Parlamentaarlâš Rääđi lii Suomâ, Taažâ já Ruotâ sämitigij koskâsâš parlamentaarlâš oovtâstpargo-orgaan. 
Lasetiäđuh:  
Suomâ sämitige já säämi parlamentaarlâš rääđi saavâjođetteijee Klemetti Näkkäläjärvi, 
Suomâ sämitige lahâčällee Aimo Guttorm, 
Säämi Parlamentaarlâš Rääđi avžuuttâs (eŋgâlâskielân) 
Arkkitehtkišto Säämi kulttuurkuávdáá vuáváámist 
Seenaat-kidânjâsah uárnee almos, kyevtimuddosâš arkkitehtkišto Säämi kulttuurkuávdáá vuáváámist. Vuosmuš muddo álgá 14.4.2008 já nohá 30.6.2008. Kišto nubbe muddo álgá 1.9.2008 já nohá 3.10.2008. Lase... 
Sämiteatter Beaivváš lávdástâl Sajosist 
Sämmilij aalmuglâšteatter Beaivváš puátá Sajosân pasepeeivi 26. kuovâmáánu. Sajosist uáinip Marry Áilonieidâ Somby kietâčálusân vuáđuduvvee ubâ perruu čáitálduv Staainâh. Staainâh lii kufittárij puásui, mii puátá vahâgist kuáttuđ ulmui mailmân. Staainâh šadda feeriimijd, main láá ennuv äigikyevdilis teemah veikkâ čáitáldâh vuáđuduvá jo kulmâlov ihheed tassaaš čaallum teevstân. 
Kuuvijn Leammuid Biret Rávdná/ Čuovjis uárbimpeeli, Sarakka Gaup/ Ruopsis uárbimpeeli já Áilloš/ Kieddikeš ákku. Koveh: Beaivváš/ Stainnak/ Mienna. 
Čáitáldâh lii draamaatlâš – mii sehe palaskit et makkut, iätá Marry Ailonieidâ Somby. – Čáitálduv uáivilin lii čäittiđ vyestimielâlâšvuođâ luándu pilledem vuástá. Staainâh-čáitálduvâst láá mieldi kufittáreh já stááluh sehe kufittárij jievjâ lukkopuásui Staainâh. 
Staainâh šadda vahâgist ulmui já ellei mailmân já kuáđuškuot puástu saajeest já puástu ääigi. Staainâh kuáhtáá Rottopoolis, kote piäjá Staainâh puutkán. Čuovjis já Ruopsis uárbimpeeli, Staainâh pyeremusah usteveh, áiguv išediđ suu, mii ij lah nuuvt älkkee. Staainâh kájudijn Čuovjis já Ruopsis uárbimpeeli kuáhtáv sehe sijvuus et paas ulmuid. Suoi kuullâv meid, et motomeh láá huksiiškuáttám aatoomruustigijd já vala paabuid aašijd. Kufittárkuáhtás šadda draamaatlâš mätki nuuvt rievtis mailmist ko kufittárij-uv mailmist. Já ulmen lii piäluštiđ Staainâh, mut Rottopoolis já Juurrânpahalâš iävá lijkkuu toos. 
Nyettejeijee já musijkkár Roger Ludvigsen lii nuottim čáitálduv muusik. Čáitálduv lii stivrim Victoria Kahn. Lävdi- já pivtâsvuávám lii toohâm Sara Kander, čuovâvuávám Bernt Morten Bongo. 
Čájáttelleeh: Beaivváš-teatter fastâ čájáttelleeh Egil Keskitalo, Áilloš já Svein B. Olsen, eres čájáttellen lává Sarakka Gaup já Leammuid Biret Ravdna. 
Luuvâ lase täst . 
Oovdânpyehtim Sajosist pasepeeivi 26.2. tme 17 rääjist. 
Liipuh uuvsâst: 
18 eurod/rävisolmooš 
12 eurod/iäláttâhlâš tâi uáppee 
8 eurod/párnááh 
Säämi kulttuurkuávdáš Sajos váldukevttee sämitigge ocá Sajosân 
Äššigâšrävvejeijee 
meriáigásâš já olespiäiválâš virgekoskâvuotân 4.6. – 31.8.2012 koskâsii ááigán. Äššigâšrävvejeijee pargon lii tipšođ Sajos infočuágástuv, huolâttiđ čuákkimsajeväärridmijn, jotteemkocemist sehe čuákkim- já tábáhtusorniimijn sehe vala oovdânpyehtiđ Sajos táállun. 
Ihe 2013 
Taan siijđost láá koveh Saijoos tábáhtusâin ive 2013 ääigi. Uđđâsumos kove pajemužžân. 
Kietâtyejipáájást saksalâš 26-ulmuu juávkku/A German group of 26 people joined to the Handicraft workshop at Sajos. 
Saijoos kietâtyejipáájást korrâ tuojij stivrejeijee lii Ville Rasmus. 
Aanaarlâš eidu valmâštum artesaan Sunna Valkeapää lii keesi 2013 sämikietâtuojij 
pargopáájái stivrejeijee. Täst Sunna kuáru kietâtyejimallijd. (7.6.13) 
Šišne, njuškomeh, leđđee, čimččâheh... (7.6.13) 
7.6.13 
Aldapurrâmâš poccust -tábáhtus Aanaar Puásui -kulttuurohhoost 3.4.13. Kove: Jan Erik Paadar 
Aldapurrâmâš poccust -tábáhtus 3.4.2013. Lávdástellen ärbipurrâmâšâi taaiđâr Lea Magga (čižetbeln), kievkkânmiäštár Kimmo Palokangas raavâdviäsu Gallast (uálgisbeln) já tilálâšvuođâ jođetteijee Hooteel Kollehovi kievkkânmiäštár Heikki Nikula. Kove: Jan Erik Paadar. 
Aldapurrâmâš poccust -tábáhtus 3.4.2013. Kove: Jan Erik Paadar 
Aldapurrâmâš poccust -tábáhtus Sajosist 3.4.13. Kove: Jan Erik Paadar 
Aldapurrâmâš Poccust -tábáhtusâst 3.4.2013. Kove: Jan Erik Paadar 
Ráidu -kietâtyejičáitálmâs 8.2.-10.3.2013. Kove: Jouni Männistö 
Ráidu-čáitálmâsâst. Kove: Jouni Männistö 
Ráidu-čáitálmâsâst. Kove: Jouni Männistö 
Ráidu-čáitálmâsâst. Tyeji: Ritva Tammela. Kove: Jouni Männistö 
Ráidu-čáitálmâs. Tyeji: Ritva Tammela. Kove: Jouni Männistö 
Ráidu-čáitálmâs. Kove: Jouni Männistö. 
Ráidu-čáitálmâsâst. Kove: Jouni Männistö 
Ráidu-čáitálmâs. Kove: Jouni Männistö 
Ráidu-čáitálmâsâst. Kove: Jouni Männistö 
Ráidu-čáitálmâs. Kove: Jouni Männistö 
Safa II -proojeekt čuákkim Soljust. 
Skabmagovat 2013; Mari Boine konsert Sajosist 1.2.2013. Kove: Marja Männistö 
Skabmagovat 2013; Mari Boine lávdástâlâi Sajosist 1.2.2013 tievâ salin. Kove: Marja Männistö 
Mari Boine konsert älgimin Saijoos váldusalist 1.2.2013. Kove: Marja Männistö 
Laapi kuávluhaldâttâhvirgádâh 
Säämi kulttuurkuávdáš Saijoos tiilijn láá Laapi kuávluhaldâttâhvirgáduv AVI čuovviittâstooimâ pajetärhisteijee toimâtileh. Čuovviittâstooimâ pajetärhisteijee pargoid Laapi kuávluhaldâttuv toimâsyergist kuleh el. sämikielâlâš máttááttâs já sämikuávlu vuáđuškoovlâ já luvâttuv uáppei vuoigâdvuođâtorvoääših. 
Máttááttâstooimâ pajetärhisteijee pargon lii: - Sämikielâ já sämikielâlii máttááttâs ovdedem - Sämikuávlu kieldâi máttááttâs ovdedem, stivrim, čuávvum já árvuštâllâm - Uáppei vuoigâdvuođâtorvo 
- Máttáátteijei tievâsmittemškovliittâs - Aalmugijkoskâsâš oovtâstpargo 
- Sämikielâlii máttááttâs staatâuásih 
Sämikuávlust sämikielâ puáhtá leđe máttááttâskielân teikâ tuše oppâamnâsin. Sämikielâ puáhtá máttááttâllâđ meid rijjâtátulâš oppâamnâsin, kuás uáppee okkosâš oppâmeeri lassaan. Luvâttuvvâst sämikielâ puáhtá máttááttâllâđ eenikielân já/teikâ valjimiävtulâš kielân. Vuáđuškoovlâst já luvâttuvvâst uáppee kielâohjelm meriduvvoo kieldâ nanodem kielâohjelm mield. (Käldee: Laapi Avi) 
Laapi kuávluhaldâttâhvirgáduvvâst sämikielâlijd já sämikielâ máttááttâs kyeskee aašijd hoittá máttááttâstooimâ pajetärhisteijee Kari Torikka, puh.  0400-188 472. 
Luuvâ lase Laapi kuávluhaldâttâhvirgáduvvâst . 
Sämitige iävtuttâsah SOG stiivrâ jesânin 
Sämitigge iävtut Säämi máttáátâskuávdáá stiivrân puáttee neelji ihán čuávvoo jesânijd já väri-jesânijd (tavgij siste): Petra Magga (Pekka Aikio), Erkki Lumisalmi (Tiina Sanila-Aikio), Berit-Ellen Juuso (Maarit Magga), Veikko Guttorm (Sisko Länsman), Heli Aikio (Aslak Paltto), Antti Katekeetta (Kati Eriksen). 
Säämi máttáátâskuávdáá stiivrâ noomât Laapi läänihaldâttâs, mii lii pivdám sämitige iävtuttâsâid sämmilij ovdâsteijen stiivrâst. Sämitigge iävtut stiivrân kuttâ jeessân. Läänihaldâttâs noomât stiivrân ohtsis käävci jesânid. 
Sämiaalmug ovdâsteijei lasseen stiivrâst kalga leđe ucemustáá ohtâ kieldâi ovdâsteijee. Lasseen stiivrâst lii škoovlâ pargojuávhu, máttáátteijei já uáppei ovdâstâs. sämmilijd ovdâsteijee jesâneh nomâttuvvojeh sämitige iävtuttâsâst já kieldâi ovdâsteijeeh kieldâi iävtuttâsâi vuáđuld. 
Majemuš puddâ 
Keejâ uánihisvideo nuorttâsämikielâ tiileest 
Nuorttâsämikielâ puáhtá luuhâđ vuáđuškoovlâst, mut eenikielânis nuorttâsämikielâ sárnoo párnááh já nuorah lii innig häärviht. 
Váldu-ulmuuh: Seija Sivertsen, Heini Wesslin, Čevetjäävri škoovlâ uáppeeh 
Stivrim/čuoppâm/kuvvim: Marja Suojoki-Gauriloff, kuvvim: Anni Ahlakorpi, Onneli Halonen 
Pyevtittâs: Säämi máttááttâskuávdáš 2006 
Kukkodâh: 3,50 
Sämitigge tuáivut puohháid Puorijd Juovlâid! 
Pyereh juovlah já luholâš uđđâ ive! 
Buriid juovllaid ja lihkolaš ođđa jagi! 
EU-Komissio tuhhiittij Tave ohjelm 
Tave 2014- 2020 lii vuossâmuš tave-eennâmlijn Interreg-ohjelmijn mon EU-Komissio lii tuhhiittâm. Ohjelmist lává kyehti eennâmtieđâlii uásikuávlu; Tave já Säämi já ton olesbudjet lii suullân 76 MEUR, mii ana sistees Ruotâ, Suomâ já Taažâ ruttâdem.  Olesbudjetist suullân 39 MEUR puátih EU-Komissiost. HUÁM! UUCCÂMÄÄIGI LÁÁ JUÁTKÁM 9.3.2015 RÄI. 
Ohjelmist tiädutteh neelji toimâsuárgán: Tutkâm já innovaatioh, Irâtteijeevuotâ, Kulttuur já piirâs sehe Ohtsiih pargomarkkâneh. 
Vuossâmuš uuccâmrieggee lii áávus uđđâivemáánu 15. peeivi - kuovâmáánu 9. peeivi 2015 koskâsii ääigi. 
Lasetiäđuh: www.interregnord.com ja www.lapinliitto.fi . 
Nuorttâsämikielâlâš mainâskirje almostui 
Puáris nuorttâlâšmainâsijd sistetuállee kirje  lii almostum nuorttâsâmikielâlâš teddilâssân. Sämitigge almostitij kirje tave-eennâmlâš säämi kielâläđvdikode mieđettem sierânâsruttâdâssáin. Kirje lii šiev lase nuorttâsämikielâ máttááttâsân, mii adeluvvoo škoovlâin já rävisolmoošoppâlájádâsâin. 
 -kirje lii almostittum algâaalgâst ive 1990 ruošâkielâlâš teddilâssân. Zoja Nosova luuvâi kirje mainâsijd nuorttâsämikielân páádán, mast pargojuávkku Katri Fofonoff, Eino Koponen, Jouni Moshnikoff, Tiina Sanila-Aikio já Seija Sivertsen huolâttii mainâsijd nuorttâsämikielâ tááláá čäällimvuáhán. Kirje uđđâ kuvvim lii toohâm Merja Aletta Ranttila. 
Kuuvijn ruošâkielâlâš algâalgâlâš kirje já tääl almostittum nuorttâsämikielâlâš kirje. Kirje lii finniimist sämitige škovlim- já oppâmateriaaltoimâttuvâst, säämi kulttuurkuávdáš Sajosist Anarist. 
Ijâttis Ijjâ muusikfestivaalâ porgemáánust 2009 
Algâaalmugij muusikfestivaalâ Ijâttis Ijjâ uárnejuvvoo puáttee ive porgemáánu 21.-23. peeivij. 
Festivaalâ lii uárnejum ive 2004 rääjist já ovdebijn iivijn vyesimáánu loopâst. Festivaalâ ohjelmvuávám piso siämmáálágánin. Ohjelmist puátá leđe mieldi sehe säämi já eres algâaalmugij muusik. Lasetiäđuh: www.ijahisidja.fi . 
Sämitigge taha alguu Njellim maađij vuáđulâš tivomist 
Avelist Njellimân jottee maađij kolgâččij forgâbalij tivvoođ vuáđulávt. Tááláš maađij lii muálkkáá, hyenes oornigist já iänááš uásild luávdihánnáá čievrâmaađij. Sämitigge taha maađijhaldâttâsân alguu Njellim maađij vuáđulâš tivomist. Aalgâ vuolgâttuvvoo tiättun meiddei Täsivääldi President kanslian. Ääšist meridij Njellimist koskoho 24. kesimáánu čokkânâm sämitige tievâsčuákkim. 
Aslak Satokangas (2011) 
Mun lam 18-ihásâš säminuorâ, vuálgus Lemmee Äivihjäävrist. Iännán peln lam Aikio suuvâst. Mun lam šoddâm kyevtkielâlii perrui. Muu eenikielâ lii tavesämikielâ, mon lam oppâm siämmáá-áigásávt suomâkieláin. 
Mun lam lamaš tavesämikielâlii peivikiäjust Anarist já jottáám sämikielâlii vuáđuškoovlâ vyelitääsi Menišjäävrist já pajetääsi Anarist. Tääl lam luhâmin Säämi máttááttâskuávdáást, Tuáivunjaargâst puásuituáluirâtteijen já vuárupoojijn Avveel luvâttuvâst. Muu ulmen lii čođâldittiđ tutkosijd täin oppâlájádâsâin. 
Mun lam uccâ kandii rääjist jurdâččâm riemmâđ puásuialmajin já aassâđ tavveen. Sämmilâšvuotâ, poccuuh já Säämi láá munjin teháliih. Taam keežild lam-uv halijdâm juátkiđ madâräijihijdân äärbi, puásuituálu já oppâđ puásuialmaa ámáttân. Puásuipargoi lasseen puđâlsâssáidân lii kuullâm ovttuu valastâllâm. Vuáđuškovlâaaigij čuoigâm já almosvalastâllâm lijjii mielâsiih. Tááláá äägi speelâm salibandy. 
Sämmilâsvuotâ lii uási muu. Tot lii munjin argâpeivi ege must lah tarbu tom sierâ miäruštâllâđ. Muu sämmilâšvuotân kuleh peerâ, suuhâ, kielâ, poccuuh já eres luánduiäláttâsah sehe kárvudâttâm sämimaccuhân. Sämimááccuh lii munjin iänááš juhlepiivtâs, mon kiävtám eromâšávt peerâ- tâi suhâjuuhlijn, mut meid eres-uv tilálâšvuođâin, mast ovdâstâm sämmilijd. 
Puátteevuođâst tuáivum, et mist liččii täst oovdâs-uv šiev eellim iävtuh tääbbin tavveen. Kolgâččii leđe tagareh škovlimsajeh ámáttáid, moid tääbbin lii tárbu já moiguin tääbbin piergee. Mist kolgâččii kavnuđ tääbbin pargosajeh, vâi oopâi maŋŋaal vuálgám nuorah puávtáččii maccâđ oopâi maŋa päikkikuávlun. 
Sämmilij ärbivuáválii tiäđu suojâlem váátá tooimâid 
Vorâs raapoort váátá Suomâ ruokâsmuđ sämmilij luándu maaŋgâhámásâšvuotân lohtâseijee ärbivuáválii tiäđu turviimist. Raapoort mield sämmilij ärbivuáválâš tiäđust já ärbivuáválâš luándukevttimist lii tehálâš merhâšume aainâs tavekuávlu luándu maaŋgâhámásâšvuotân. Onne pirâsministeriön luovâttum raapoort raahtij pirâsministeriö asâttem vijđesvuáđusâš äššitobdeejuávkku. 
Sämmilij luándu maaŋgâhámásâšvuotân lohtâseijee ärbivuáválâš tiätu lii luándus peeleest alda vuáválâšvuođâ já tiättoo eromâšávt sämikielâst, pirâskoskâvuođâst já iäláttâsâsâin. Sämmilij ärbivuáváliih iäláttâsah ađai puásuituálu, meccipivdo, kyelipivdo, nuurrâm já tyeji sirdeh ärbivuáválii tiäđu suhâpuolvâst nuubán. Sämmilij luándu maaŋgâhámásâšvuotân lohtâseijee ärbivuáválâš tiätu lii vaarâst hiäjusmuđ ohtsâškodálij nubástusâi puátusin. Pargojuávkku iävtut tile tivomân 28 toimâd já avžuuttâssâd. Tooimâin iävtuttuvvoo luándu maaŋgâhámásâšvuotân lohtâseijee ärbivuáválii tiäđu vuotân väldim lahâasâttâs já haldâttâs ovdedemhaavâin sehe škovliimist. Pargojuávkku iävtut, et resursseh stivrejuvvojeh sämmilij luándu maaŋgâhámásâšvuotân lohtâseijee ärbivuáválii tiäđu vuorkkiimân, tutkâmân já iäláskitmân. Pargojuávkku iävtut meid, et luándu maaŋgâhámásâšvuođâstrategian já toimâohjelmân, mon láá eidu uđâsmitmin, kirjejuuččii uđđâ tooimah ärbivuáválii tiäđu suoijâlmân. 
Pargojuávhu saavâjođetteijee Klemetti Näkkäläjärvi uáiná raapoort valmâštume merhâšittee jukson já tot lääjid šiev vuáđu aalmuglii já aalmugijkoskâsii luándu maaŋgâhámásâšvuođâpoli¬tiijkán. ”Kuávdášliih ministeriöh já virgeomâhááh čonnâseh ovdediđ sämmilij luándu maaŋgâ¬hámásâšvuotân lohtâseijee ärbivuáválii tiäđu. Lii tehálâš, et pargo ij ooroost taas já pargojuávhu iävtuttâm tooimâid riemih olášutteđ”, Näkkäläjärvi iätá. 
Raapoort oovded jieijâs uásild aalmugijkoskâsii biodiversiteettisopâmuš artikla 8(j) olášuttem Suomâst. Artikla suoijâl algâaalmugij luándu maaŋgâhámásâšvuotân lohtâseijee ärbivuáválii tiäđu, keevâtlâšvuođâid já innovaatioid. 
Akwé: Kon -ravvuuh kiävtun Suomâst  
Pargojuávkku iävtut, et sämikuávlu eennâmkevttim vuáváámist já stivriimist heiviittuvvojeh biodiversiteettisopâmuš Akwé: Kon -ravvuuh aalmuglii lahâasâttem ooleest. Meccihaldâttâs oovtâst sämitiggijn lii jo algâttâm ravvui heiviittem Pänituoddâr meccikuávlu hoittám- já kevttinvuávám rähtimist, vuossâmužžân mailmist. ”Uážžup Pänituoddâr meccikuávlu hoittám- já kevttinvuávám rähtimist tivrâs vuáttámušâid, já Meccihaldâttâs lii čonnâsâm rähtiđ pissoo lattimvyevi Akwé: Kon -ravvui heivitmân Meccihaldâttâs tooimâst”, illood pargojuávhu saavâjođetteijee Näkkäläjärvi. Pargojuávkku ana tehálâžžân, et meid kieldah väldih ravvuid vuotân jieijâs haavâin. Iävtutátuliih Akwé: Kon ravvuuh láá valmâštâllum oovtâst algâaalmugij ovdâsteijeiguin já tuhhiittum biodiversiteettisopâmuš uásipeličuákkimist ive 2004. 
Suomâst ravvuuh kyeskih sämikuávlust tagarijd haavâid, moi olášuttem puáhtá vaikuttiđ sämmilij kulttuurân já iäláttâssáid. Pargojuávkku iävtut, et ko pirrâs kevttim já ärbivuáválijd sämi-iäláttâsâid stivrejeijee lahâasâttâs ovdeduvvoo, te kalga väldiđ vuotân biodiversiteettisopâmuš kenigâsvuođâid já heivejeijee oosijn Akwé: Kon -ravvuid. Pargojuávkku iävtut, et pirâsministeriö addel ravvuid Akwé: Kon -ravvui heivitmist pirâsvaikuttâsâi árvuštâllâmprosessist sehe eennâmkevttim- já huksimlaavâ olášutmist. 
Pargojuávkku lii jurgâlâm suomâkielân já almostittán Akwé: Kon ravvuid. Suomâkieljurgâlus lii ohtâ maailm vuossâmuin ravvuin toohum jurgâlusâin. 
Pargojuávhu raapoort. 
Lumone t 
Klemetti Näkkäläjärven puhe artikla 8(j)-loppuseminaarissa 
Lasetiäđuh: Saavâjođetteijee Klemetti Näkkäläjärvi, Sämitigge, puh. 050 524 2109, ovdânommâ.suhânommâ@samediggi.fiLuándusuojâlemjođetteijee Ilkka Heikkinen, pirâsministeriö, puh. 040 506 1172, ovdânommâ.suhânommâ@ymparisto.fi 
Pargojuávhu čällee, pajetärhisteijee Liinu Törvi, Laapi iäláttâs-, jotolâh- já pirâskuávdáš, puh. 040 719 2997, ovdânommâ.suhânommâ@ely-keskus.fi 
Kielâkäldee-proojeekt (Säämi Kielâkäldee) 
Kielâkäldee-proojeekt já Säämi Kielâkäldee   
Kielâkäldee lii Suomâ, Ruotâ já Taažâ Sämitiigij ohtsâšpargoproojeekt, mii tuáimá Sämitiigij parlamentaarlii ohtsâšpargoorgaan, Säämi parlamentaarlâš rääđi, vyelni. Proojeekt aalgij 1.8.2015 já nohá 31.5.2018. Kielâkäldee-proojeekt ruttâd ohtsâštave-eennâmlâš sämikielâi áámmát- já reesuurskuávdáá Sámi Giellagáldu (Säämi Kielâkäldee) toimâm. Proojeekt kuávdášlâš mittomeeri lii-uv visásmittiđ Säämi Kielâkäldee pisovâš toimâm haahâmáin pisovâš ruttâdem áámmát- já reesuurskuávdáá toimâmân. Kielâkäldee-jotkâproojeekt ruttâdeh EU Interreg V Tave –ohjelm Säämi-uásikuávlu, Laapi litto, Roomsâ leenâ sehe Taažâ, Ruotâ já Suomâ Sämitigeh. Proojeekt joođeet Suomâ Sämitigge, já proojeekt ubâlâs budjet lii 3 062 052 eurod. 
Proojeekt mittomereh   
Proojeekt ääigi Säämi Kielâkäldee juátká säämi kielâohtsâšpargo ovdedem, koordinistem já nanosmittem. Säämi Kielâkäldee juátká toimâm meiddei säämialmug kielâaašijd alemus ohtsâš merideijee toimâorgaanin. Säämi Kielâkäldee mittomeerin lii siäiludiđ já ovdediđ sämikieláid lahtoo kulttuuräärbi já toimâđ áámmátlâš äššitobdeeorgaanin. Áámmát- já reesuurskuávdáást lii meiddei alemus oovdâsvástádâs kielâkevtteid uáivildum sämikielâg kielâpalvâlusâin.  Proojeekt ääigi Säämi Kielâkäldee toimâmorganáid lasettum kielârääđi aalgât tooimâs, já jo ovdil vuáđudum maadâ-, julev-, tave-, aanaar- já nuorttâsämikielâi kielâjuáhuseh juátkih tooimâs. Kielâpargeeh, kiäh láá maadâsämikielâst 2, julevsämikielâst 2, tavesämikielâst 3, anarâškielâst 1 já nuorttâlâškielâst 1, västideh keevâtlii kielâpargoost. Proojeekt Säämi Kielâkäldee já Sämitigeh nanosmitteh já ovdedeh oovtâst sämikielâid nuuvt, ete jieškote-uv kielâjuávhu jiešlágán táárbuh, háástuh já resursseh váldojeh vuotân. 
Säämi Kielâkäldee pargoh   
Áámmát- já reesuurskuávdáá pargoh láá eereeb iärrás kielâtipšom, kielâ ovdedem, termipargo, normim já sajenommâpalvâlus. Kielâpargeeh adelih ravvuid ja iše sämikielâi kevttimân kyeskee koččâmâšâin já valmâštâlleh jieijâs kielâi aašijd kielâjuáhusáid meridemnáál. Kielâjuáhuseh adelih avžuuttâsâid sämikielâi kevttimân kyeskee aašijn, tegu normimist já teermijn. 
Säämi Kielâkäldee päikkisiijđoin www.giella.org kávnojeh tärkkilub tiäđuh Säämi Kielâkäldest já äidikyevdilis tiäđuh áámmát- já reesuurskuávdáá tooimâin, sehe uđđâ teermih já normimeh. Säämi Kielâkäldest lii meiddei FB-sijđo www.facebook.com/SamiGiellagaldu , mon peht puáhtá vuolgâttiđ sämikielâi kevttimân kyeskee koččâmâšâid. Siijđoin tieđettep meiddei Säämi Kielâkäldee tooimâin. Kielâkoččâmâšâid puáhtá vuolgâttiđ meiddei šleđgâpostáin info()giellagaldu.com teikkâ suáittiđ njuolgist Säämi Kielâkäldee kielâpargeid. 
SÄÄMI KIELÂKÄLDEE OHTÂVUOTÂTIÄĐUH   
Marko Marjomaa, projeekthovdâ 
marko.marjomaa(at)samediggi.fi 
+358 (0)10 839 3183 
Mika Saijets, haldâttâspargee 
mika.saijets(at)			samediggi.no 
+47			78 47 41 48 
Hannele Sieppi, proojeektčällee 
hannele.sieppi(at)samediggi.fi 
+358 40 574 9150 
KIELÂPARGEEH  
Nuorttâlâškielâ  
Terhi Harju 
terhi.harju(at)samediggi.fi 
+358			40 671 9534 
Anarâškielâ  
Miina Seurujärvi 
miina.seurujarvi(at)samediggi.fi 
+358 (0)10 839 3193 
Neeta Jääskö 
neeta.jaasko(at)samediggi.fi 
+358			40 652 6235 
Tavesämikiel â  
Bigga-Helena Magga 
bigga-helena.magga(at)samediggi.fi 
+358 40 570			2786 
Marja K. Partapuoli 
marja.partapuoli(at)sametinget.se 
+46			980 780 43 
Máret 
Láilá Anti 
maret.laila.anti(at)samediggi.no 
+47 78 47 40 87 
Julevsämikiel â  
Gun Aira 
gun.aira(at)sametinget.se 
+46 980			780 53 
Svenn-Egil K. Duolljá 
svenn-egil.knutsen(at)samediggi.no 
+47			78 47 41 74 
Maadâsämikielâ  
Per-Martin Israelsson 
per.martin.israelsson(at)sametinget.se 
+46 980 780 27 
Vaaljâlävdikodde 
Lävdikoodán kuleh tah jesâneh já värijesâneh:   
Sämitige čuákkim asâttij čuákkimistis 2/2014 vaaljâlävdikode valmâštâllâđ já tooimânpieijâđ sämitige vaaljâid, moh tuállojeh ive 2015. 
Jesâneh: 
Janne Näkkäläjärvi , sj. 
Veikko Feodoroff vsj. 
Jouni Aikio 
Birit Anni Magga 
Inga Guttorm 
Värijesâneh: 
Inker-Anne Magga 
Maarit K. Pieski 
Sajos ocá lájádâshuolâtteijee sajasii 
Lájádâshuolâtteijee pargon lii huolâttiđ Saijoos viistij piäiválii čurgiimist já vala táárbu mield išediđ čuákkimij já tábáhtusâi keevâtlijn orniistâlmijn, moh tobbeen uárnejuvvojeh. 
Sajasâšvuotâ   álgá 1.7.2015 já pištá 7.8.2015 räi. Pargo miänástuvvee tipšom išedeh lájádâshuolâtteijee tuđhos tâi  västideijee já kelijdeijee hárjánem uđđâáigásij almos viistij čurgiimist, sehe šiev  vuáruvaikuttâstááiđuh já njyebžilis pargohaldâšem. Pälkki  miärášuvá sämitige pálkkááttemvuáháduv vátáv âšvuođâtääsi VII/VI mield, vuáđupälkki 1  489,69 eurod/mp, mon lasseen máksojeh 24 % sämikuávlu lase já pargohárjánem miäldásiih hárjánemlaseh. 
Ucâmušâid lahtosijdiskuin kalga toimâttiđ vu 22.6.2015 tme 16 räi Säämi kulttuurkuávdáš Sajosân čujottâsân Sajos, 99870 Aanaar teikâ sajos(at)samediggi.fi. Lasetiäđuid pargoost addel má. markkânistemhovdâ Johanna Alatorvinen, johanna.alatorvinen(at)samediggi.fi, puh. 010 839 3109. Saijoos tooimân puáhtá uápásmuđ čujottâsâst www.sajos.fi 
Sämimáttááttâs pargoviehân čujottum kielâlávgumškovlim vuálgá joton 
Sämimáttááttâs pargoviehân čujottum škovlimhaahâ, mii kieđâvuš kielâlávgummeetood, vuálgá joton vástuppeeivi 27.2. Säämi kulttuurkuávdáš Sajosist Anarist. Škovliimân láá almottâttâm suulân 40 sämikielâ já sämikielâlij juávhui máttáátteijed vuáđumáttááttâsâst, luvâttuvvâst já arâšoddâdmist. Lasseen mieldi láá almottâttâm ollâopâttâhuáppeeh. 
Haahâ lii sämitige já Oulu ollâopâttuv Giellagas-instituut oovtâstpargo já tom ruttâd Máttááttâshaldâttâs. Oovtâstpargoost lává mieldi meid säämi ollâškovlâ, Sámi allaskuvla, já Vaasa ollâopâttâh. Škovlim uárnejuvvoo ollâsávt aldamáttááttâssân, ohtsis nelji kyevti peeivi škovlimtilálâšvuottân. Toh, kiäh čođâlditeh škovlim, finnejeh kuttâ (6) oppâčuágástuv, maid lii máhđulâš luuhâđ pyerrin jieijâs ollâopâttâhuápuin. 
Škovlimhaavâ ulmen lii lasettiđ tiäđu já máátu kielâlávgummeetood heiviitmân sämimáttááttâsân, mii adeluvvoo Suomâst. Kielâlávgummáttááttâs vijđedem kulá el. Stubb haldâttâs ohjelmân. Uđđâ vuáđumáttááttâs máttááttâsvuávám vuáđđusijn, maid Máttááttâshaldâttâs adelij juovlâmáánust 2014, kielâlávgummáttááttâsân kiddejeh eenâb huámmášume ko oovdeb vuáđđusijn. 
Kielâlávgummáttááttâs ovdedem sämimáttááttâsâst lii äigikyevdil maaŋgâ suujâst. Arâšoddâdmist kielâlávgummeetood lii lamaš kiävtust jo ive 1997 rääjist, kuás vuossâmuš vuálá škovlâahasáid uáivildum anarâškielâ kielâpiervâl vuolgij joton. Kielâpiervâleh láá jo ohtsis oovce, main kulmâ anarâškielâlâš, kyehti nuorttâlâškielâlâš já nelji tavesämikielâlâš. Kielâpiervâlijn käävci tuáimih sämi-kuávlust já ohtâ Helsigist. Sämitigge lii selvâttâm kielâpiervâlij lekkâmmáhđulâšvuođâid meid eres kaavpugijn. Kielâpiervâl joton vyelgim lii  aldemustáá Ruávinjaargâ kaavpugist. 
Kielâlávgumân kyeskee škovlimhaahâ addel säämi máttááttâspargoviehân máhđulâšvuođâid ovdediđ já jyehiđ jieijâs mättim kielâlávgum olášutmist meid vuáđumáttááttâsâst. Kielâlávgummáttááttâs vijdánem vuáđumáttááttâsân taha máhđulâžžân arâšoddâdmist ááigán finnejum sämikielâi  iäláskittem jotkum oppâkenigâsvuođâškoovlâst. 
Sämikielâlâš vuáđumáttááttâs lii adelum Suomâst 1970-lovo pelimudo rääjist. Uási sämikielâlâš máttááttâsâst lii keevâtlávt lamaš kielâlávgummáttááttâs miätá iheluuvij, veikâ ton iä lah virgálávt tagarin miäruštâllâm. Väldiuási sämikielâ vuáđumáttááttâs já luvâttuv uáppein finnee kuittâg máttááttâs vieres kielâ oppâamnasin. Iänáás uási vieres kielâ uáppein láá sämiuáppeeh, kiäid sämikielâ lii pyerebeht nubbe kielâ ko vieres kielâ. Vieres kielâ máttááttâs ij tutkâmušâi mield pyevtit toimâlii kyevtkielâlâšvuođâ, moos kielâlávgummáttááttâssáin táválávt peesih. 
Haavâ pedâgogisâš jođetteijen tuáimá FT Marja-Liisa Olthuis já äššitobdeemáttáátteijen totkee/ čuovviittâstooimâ jođetteijee Laura Arola. Škovlimhaavâ vuossâmuu aldamáttááttâspaje 
Ohjelm 27.-28.2.2015 
www.samediggi.fi > projekteh 
www.oulu.fi/giellagasinstituutti/ 
Doosent, FT Marja-Liisa Olthuis, Giellagas-instituut marja-liisa.olthuis(at)oulu.fi 
Totkee/čuovviittâstooimâjođetteijee Laura Arola, Giellagas-instituut/Ucjuv kieldâ  laura.arola(at)utsjoki.fi 
Škovlimčällee Ulla Aikio-Puoskari, Sämitigge ulla.aikio-puoskari(at)samediggi.fi,  puh. 010 8393 112. 
Toimâstivrejeijee 
Sämitige ohtâvuođâst tuáimá Säämi párnáikulttuurkuávdáš, mii lii uassin Laapi párnáikulttuurkuávdášviärmáduv já tađe mield meiddei väldikodálâš Tijdâlamppu –viärmáduv jeessân. Ko toimâstivrejeijee páácá virgerijjâvuotân almoot 
Sämitigge uuccâmnáál toimâstivrejeijee sajasâšvuođâ 20.1. – 29.11.2010 koskâsâš ááigán. 
Nuorttâlâšlaavlâ 
Keejâ uánihisvideo nuorttâsämmilâš ärbivuáválii lávlumvyevist 
Leu´dd ađai nuorttâlâšlaavlâ lii ärbivuáválâš nuorttâsämmilij lávlumvyehi. Leu´ddiđ puáhtá maid peri já kost peri. Fiilmâst uápásmup Eljisân sehe suu áijubân Heenan já sunnuu koskâvuotân leu´ddân. 
Leu´ddejeijeeh: Elias Moshnikoff, Henna Mäki 
Stivrim/čuoppâm: Eeva Nykänen, kuvvim: Anneli Lappalainen Pyevtittâs: 
Säämi máttááttâskuávdáš 2008 
Kukkodâh: 2,18 min. 
Vaaljâlävdikodde tieđeet 
Nanodum iävtukkâsluvâttâllâm 
Nanodum sämitigevaljâi 2015 iävtukkâsluvâttâllâm lii dokumentpaaŋkist, liŋkki: Nanodum iävtukkâsluvâttâllâm . 
Nummeer  Iävtukkâs nommâ  Árvu, áámmát tâi toimâ  Päikkikieldâ  
2  Avaskari Anu Aino-Sisko Maarit  Sosionomi, uáiváditteepargee  Aanaar 
3  Paltto Heikki Yrjänä  Puásuialmai, irâtteijee  Aanaar 
4  Tapiola Eila Magga  Luokamáttáátteijee  Ucjuuhâ 
5  Aikio Jouni  Kuálásteijee - puásuialmai  Aanaar 
6  Pieski Pentti Ilmari  Sämikielâlâš tieđetteijee  Helsig 
8  Hetta Jouko Iisakki  Puásuialmai  Suáđigil 
9  Länsman Asko Tapani  Puásuialmai, irâtteijee  Ucjuuhâ 
10  Feodoroff Veikko Armas  Puásuialmai  Aanaar 
11  Juuso Per-Oula  Puásuialmai  Iänudâh 
12  Nuorgam Anne  Juuriist  Ucjuuhâ 
13  Guttorm Aslak Aimo  Päikkitipšoo  Iänudâh 
15  Morottaja Pentti Antero  Iäláttâhlâš  Ucjuuhâ 
17  Kyrö Kari  Iäláttâhlâš, lihâdemneuvos  Aanaar 
18  Saijets Janne  Tekniik tuáhtár, totkee  Tampere 
19  Porsanger Veikko Antero  Irâtteijee, iäláttâhlâš  Ucjuuhâ 
20  Valkeapää Nihkolas  Talhâstieđâ kandidaat  Iänudâh 
21  Magga Petra Biret  Šoddâdemtieđâ maister, kulttuurpargee  Suáđigil 
22  Holmberg Aslak Niilonpoika  Máttáátteijee  Ucjuuhâ 
23  Länsman Ásllat Ovlla  Uáppee  Aanaar 
24  Valle Pentti Viljo Heikki  Puásuialmai  Aanaar 
25  Sanila-Aikio Tiina  Saavâjođetteijee  Aanaar 
27  Kelahaara Mirka Onerva  Sosionomi  Ruávinjargâ 
28  Sujala Antti Tapani  Irâtteijee  Ucjuuhâ 
29  Magga Ulla-Maarit  Máttáátteijee, pyecceetipšoo  Iänudâh 
30  Kustula Kirsti Maarit  Puásuialmai  Aanaar 
31  Lallukka Carita  Insiner, pirâstärhisteijee  Ruávinjargâ 
32  Jääskö Neeta Inari  Uáppee  Aanaar 
33  Keskitalo Pigga Päivi Kristiina  Doosent  Iänudâh 
34  Juuso Tuomas Aslak  Puásuialmai, Higher Executive Officer  Iänudâh 
35  Tapiola Nilla Samuli  Máttáátteijee  Ucjuuhâ 
36  Pekkala Pekka Tapani  Iäláttâhlâš  Aanaar 
37  Sanila Tanja  Nuorttâlii ovdâolmooš, TaM  Aanaar 
Kyehti nissoon uážžuv kielâpalhâšume Kollekielâ 2010 
Kyehti säämi nissoon, Máret Sárá já Lajla Mattson Magga, lává kuábáš-uv já jieškote-uvnáál rooččâm sämikielâ oovdedmân já siäilutmân. Tääl suoi peessâv jyehiđ tave-eennâmlii kielâpalhâšume Kollekielâ 2010. 
Kielâpalhâšume keigejuvvoo jyehi nube ive já palhâšume summe lii 12 500 eurod. Onne 22 peeivi skammâmáánu keigejui palhâšume tave-eennâmlii ministerčuákkimist Tukholmast. 
Räämi  
Ruotâ Sämitige stiivrâ saavâjođetteijee Ingrid Inga, räämid tave-eennâmlijd haldâttâsâid ko pieijii nuuvt stuorrâ palhâšemsume huámášemtied sämikieláid. - Lii hävski ko puáhtá palhâšiđ já movtijdittiđ ulmuid kiäh láá ubâ eellimääigi korrâsávt porgâm sämikielâ siäilutmân já oovdedmâin, iätá sun. 
Tave- já maadâsämikielâ  
Taan ive láá tavesämikielâ já maadâsämikielâ moh loptejuvvojeh uáinusân. Tavesämikielâ sárnoo Ruotâst, Taažâst já Suomâst já maadâsämikielâ Ruotâst já Taažâst. Taa uánihávt árvuštâllâmkomitea agâstâllâm mane eidu Máret Sárá já Lajla Mattsson Magga uážžuv palhâšume ive 2010: 
Máret Sárá:  
Máret Sárá lii šoddâm 1947 já sun lii šaddaaš Pissojuuvâst Leevnjâ kieldâst, Taažâst. Sun lii oles ääigi porgâm äŋgirávt tavesämikielâ oovdedmân já naanoodmân. Sun lii porgâm máttáátteijen, kirječällen, journalistân, puásuituáluhaldâttuv raavâadeleijen já kirjelájádâs jođetteijen já sust lii lamaš njunoštoimâ maaŋgâin seervijn já politiiklâš tooimâst. Sämikielâ ovdedem lii lamaš ovttuu kuávdážist suu pargoelimist já eres peruštuumijn já sun lii lamaš šiev já noonâ uápisteijee nuuvt áámmátolmožin ko nissoonpiälušteijen-uv. 
Uđđâ oppâmvyevih  
Siämmást ko sun lii porgâm máttáátteijen lii sun meiddei lamaš mieldi rievdâdmin sehe máttááttâsvuovijd et máttááttâsvuáháduv. Sun lii oovtâst Kirsten Popein čáállám oppâkirjerááiđu Eatnigiella já son lii meiddei almostittám kiirjijd main láá sänisierâdmeh, idiomeh já oppâmsierâdmeh. Sun lii meiddei čáállán muáddi sänivajâskirje moid sin lii čokkim tiäđuid sehe puárásijn et tááláá ääigist. Puohnâssân sun lii lamaš mieldi čälimin paijeel 40 kirjed. 
Jieijâs kiäinuh  
Máret Sárá lii olmooš kote lii tuostâm kuorrâđ jieijâs kiäinuid. Sun lii ubâ eellimääigis lamaš njunosist sehe aktiivlâš pedagoogân, journalistân já čällen mut meiddei kielâpoolitlávt. Máret Sárá vijđes toimâ sämikieláin toovvât suu árvulâš Kollekielâ palhâšume vuástávälden, uáivild árvuštâllâmkomitea. 
Lajla Mattsson Magga:  
Lajla Mattsson Magga lii šoddâm 1942 Kall-nommâsii siijdâst, Jämtlandist Ruotâst, mut lii kuhháá jo aassâm Kuovdâkiäinust Taažâst. Ollâopâttâhääigi rääjist lii maadâsämikielâ ovdedem, siäiluttem já máttááttâs lamaš kuávdážist suu ámmátlaš já priivaat elimist. Lajla Mattson Magga lii kuhháá toimâm kielâsyergist já sun lii ereslasseen porgâm čaabâ- já tiätukirjálâšvuođáin, jurgâlusaiguin, máttááttâssáin. Sun lii čokkim kielâmateriaal já päikkinoomâid já meiddei adelâm olgos maadâsämikielâ sänilistoid. 
Máttáátteijee já čällee  
Lajla Mattson Magga lii kuhes ääigi porgâm máttáátteijen já tentaattorân maadâsämikielâst. 1984 almostui suu vuossâmuš kirje, Maahke ryöknie, já tast maŋa sun lii čáállám maŋgâ oppâkirje já párnáikirje moh láá almostittum. Tääl sun lii mieldi juávhust mii kalga uđđâsist jurgâliđ ráámmát maadâsämikielân já siämmást sun meiddei parga maadâsämikielâ kielâoppâkirjijn. Suu stuárráámus pargo kielâsyergist lii porgân sänikirjijguin Åarjelsaemien-daaroen baakoegärjä/Sydsamisk-norsk ordbok (Knut Bergsland mielčállin) já Norsk-sydsamisk ordbok/ Daaroen-åarjelsamien baakogærja. 
Kielâmovdijdittee  
Lajla Mattson Magga lii ubâ eellimääigis porgâm korrâsávt maadâsämikielâ oovdedmân já tot pargo toovvât suu tehálâš kielâmovtijditten já árvulâš vuástávälden Kollekielâ palhâšume vuástávälden, čáálá árvuštâllâmkomitea agâstâlmijnis. 
Sämimáttááttâs škovlimproojeekt algâttem sirdâšuvá kuovâmáánun 2015 
Sämitigge já Oulu ollâopâttuv Giellagas - instituut piejâv joton sämimáttááttâs pargoviehân čuosâttum kuuđâ oppâčuágástuv škovlimproojeekt. Škovlim vuálgá joton Säämi kulttuurkuávdáš Sajosist Anarist kuovâmáánust 2015. Škovlim válduteeman lii kielâlávgumvuáháduv heiviittem sämimáttááttâsân. 
Škovlim ovdâsajasii čuosâttâhjuávkun láá vuáđumáttááttâs sämikielâ já sämikielâlii luokai máttáátteijeeh, mutâ fáárun peessih meid säämi arâšoddâdemsyergist tuáimeeh, luvâttuv sämikielâ máttáátteijeeh já sämikielâlii áámmátlii škovlim máttáátteijeeh. Sämitige škovlim- já oppâmateriaaltoimâttâh koordinist škovlim já tuáimá ornijdummeen, mii haaldâš staatâtorjuu. Oovtâstpargokyeimmin máttááttâsâst lává meid Vaasa ollâopâttuv kielâlávgum já maaŋgâkielâlâšvuođâ kuávdáš sehe Säämi ollâškovlâ (Sámi allaskuvla). 
Máttááttâstooimâ pargoviehâškovlim uárnejuvvoo neelji kyevtpiäivásii aldamáttááttâspaje ääigi Anarist Säämi kulttuurkuávdáš Sajosist. Vuossâmuš čokkânem lii kuovâmáánust 2015, nubbe kiđđuv 2015 sehe kuálmâd já niäljâd čokkânem čohčuv 2015. 
Škovlimpeeivih šaddeh teorialuvâldâlmijn já stivrejum pargopáájáporgâmpeeivijn. Pargopáájáporgâmpeeivij ääigi pyevtitteh kirjálii materiaal, mon vuáđuld almostiteh proojeekt loppâpuátusin sämimáttááttâs idea- já raavâkirje. Raavâkirje almostiteh sämi- já suomâkieláid. 
Škovlim, mii kieđâvuš säämi kielâlávgum máttátmist, tuárju sehe eenikielâlij sämikielâlii máttááttâs ete sämikielâlii máttááttâs, mii adeluvvoo iärrásáid ko eenikielâláid. Kielâlávgummáttááttâs ulmen lii nanodiđ kielâlávt sierâ vuolgâsoojijn puáttee párnái sämikielâ já pyevtittiđ aktiivlii já toimâlii kyevtkielâlâšvuođâ. Sämimáttááttâs pedagooglii ovdedem meerhâš el. máttáátteijei áámmáttááiđu ovdedem nuuvt, ete sij uážžuh ovdiist pyerebijd kiärgusvuođâid väldiđ máttááttâsâst vuotân kielâlávt já kulttuurlávt epiohtâlii uáppeejuávhu. Jyehi uáppee kolgâččij finniđ škoovlâst šiev máhđulâšvuođâid sämikielâ táiđuidis oovdedmân já jieijâs kulttuurân šoddâmân. 
Škovlim ulmen lii adeliđ máttáátteijeid máhđulâšvuođâ sämikielâ iäláskitmân škovlâpargoost, faallâđ sijjân porgâmkiedi já piergâsijd kielâlávgummáttááttâs oovdedmân keevâtlii škovlâpargoost. Nubbe tehálâš ulme lii ráhtádâttâm ovdâ- já vuáđumáttááttâs uđđâ máttááttâsvuáváámij kiävtun väldimân sämimáttááttâsâst. Škovlim ulmen lii lääččiđ pyerebijd tiäđulonottem vuáválâšvuođâid já lasettiđ máttááttâspargovievâ tiäđu lahâasâttem adelem sämimáttááttâs keevâtlijn máhđulâšvuođâin. 
Kuhes kooskâi tiet sämimáttááttâs pargovievâ já arâšoddâdempargovievâ teivâdmijd lii lamaš vaigâd orniđ kieldâraajij rasta. Taan máttááttâstooimâ pargoviehâškovlimprojektist lii máhđulâšvuotâ sajanmäksiđ meriruuđâ raamij siste meid uásálistei mätkikoloid. Sämimáttááttâs pargoviehâškovliimân puáhtá almottâttâđ šleđgâpoostâ peht teikâ puhelimáin Moilas Irmelin (irmeli.moilanen(at)samediggi.fi / 050-5691255) vuossaargâ 24.11.2014 räi. Almottâttâm lii čannee. Škovlim ruttâd Máttááttâshaldâttâs. 
Oppâmpajeh já tai siskáldâsah sehe vuossâmuu teivâdem ohjelm láá finnimnáál sämitige já Giellagas-instituut nettisiijđoin: www.samediggi.fi já www.oulu.fi/giellagasinstituutti/ 
Škovlimvuávám 
Lasetiäđuh: 
GIELLAGAS -INSTITUUT 
Doosent, FT Marja-Liisa Olthuis Hovdâ Anni-Siiri Länsman 
marja-liisa.olthuis(at)oulu.fi anni-siiri.lansman(at)oulu.fi 
SÄMITIGGE 
Vs. škovlimčällee Irmeli Moilanen (30.11.2014 räi) 
irmeli.moilanen(at)samediggi.fi 
puh. + 358 (0) 10 839 3163 
Sämitige tieđettemčáluseh 
Sämitige pyevtittem esitemateriaal. Tieđettemčálusijd puáhtá tiiláđ Sämitige Aanaar toimâsaajeest . 
Sämmiliih Suomâst  
Almottâttâm säminuorâi taaiđâtábáhtusân aalgij 
Kyehti peeivi pištee Säminuorâi taaiđâtábáhtus uárnejuvvoo 25.-26.3.2015 Uccjuvnjäälmi škoovlâst. Teeman lii muusik, mon šlaajâi- klassisâš muusik, aalmugmuusik já ritmâmuusik- vuálá čááhá muusik ubâ kirjáávuotâ orkestermusikist ain hiphopin. Lasseen Uccjuuvâ tábáhtus sämiteeman lii, puáttee ive jurdedijn teatterparjopääjih. Almottâtmijd säminuorâi taaiđâtábáhtusân kalga vuolgâttiđ majemuštáá vástuppeeivi 6.3.2015. 
Koskoho ehidist tijme 18 äälgin lii lekkâmtilálâšvuotâ. Tađe ovdil päärnih já nuorah pyehtih uásálistiđ teatterpargopaajijd. Lekkâmjuhle maŋa já tuorâstuv iđedist lii vala máhđulâš hárjuttâllâđ jieijâš ohjelmnummeer. 
Tuorâstuv váldutábáhtus álgá tiijme 10. Tobbeen valjip säminuorâi ovdâsteijeid Porvoo Nuorâ Kulttuur- tábáhtusân 15.-17.5.2015. Lasetiäđuh: 
Sämikuávlust ornip sáátuid Uccjuuhân. Mahđulâšvuođâi mield faallâp uásálisteid uáđđimsoojijd páihálâš ijâstâllâmriâttâsâin. Uccjuuhâ lii kuittâg uccâ päikkikodde, te motomeh juávhoh kärttih ijastâllâđ škoovlâst. Keččâlep kuittâg orniđ puohháid vuovâs soojijd. 
Škoovlâst kalga väldiđ fáárun eehidpittá tarbâšijd koskoho ehidân. Koskoho faallâp peivipurrâmuš tiijme 14-16 ja tuorâstuv iiđeedpitá sehe koskâpeivipurrâmuš. 
Almottâtmijd säminuorâi taaiđâtábáhtusân kalga vuolgâttiđ majemuštáá vástuppeeivi 6.3.2015. 
Almottât puáhtá meid täst !  
Lasetiäđuh: 
puhelin: 010 839 3196 já 050 4638 825 
Säminuorâi taaiđâtábáhtus tuálloo Suáđigilist 27.3.2014 
Säminuorâi taaiđâtábáhtus 2014 tuálloo Suáđigil uđđâ lihâdemhaalâst njuhčâmáánu 27. peeivi. Ive teeman lii tanssâ já säämi teeman lii kove ellest. 0-4 luokkaliih uásálisteh kovetaaiđâkiišton, puárásuboh čuovâkovekiišton. Juáháš puáhtá uásálistiđ ovttáin kuvvijn. 
Väldikodálâš tanssâtábáhtus SottiisiMoves tuálloo Tamperest 11.-15.6. Tábáhtusân väljejuvvojeh säminuorâi ovdâsteijeeh, jis juávkku stivrejeijein haalijd uásálistiđ tábáhtusân talle ko kesiluámuh láá jo álgám. Tábáhtus väldikodálii teemast tärhibeh tiäđuh láá siijđoin http://sottiisimoves.fi/sottiisi/ . 
Suáđigil tábáhtus lii oovtpiäiválâš, mutâ viggâp orniđ ijâstâllâm škoovlâin kuhesmáđhálijd, jis sij halijdeh. Eres saajeest ko škoovlâst ijâstâlmist šaddee koloid juávkku máksá jieš. Tärhibeh uásálistemravvuuh vuolgâttuvvojeh maŋeláá. Sämitige päikkisiijđoin lii raapoort ive 2013 tábáhtusâst. 
Škovlim-já oppâmateriaaltoimâttah 
Sämikielâi iäláskittemohjelm kulá sämitige vaaljâpaje tehálumosáid ulmijd 
Sämikielâi iäláskittemohjelm rähtim lii sämitige taan vaaljâpaje ohtâ tehálumosijn uulmijn, pahudij sämitige saavâjođetteijee Klemetti Näkkäläjärvi sämikielâ já maorikielâ iäláskittem kieđâvuššee seminaarist Helsigist. - Lam iiloost, et iäláskittemohjelm rähtim ovdán, páhudij Näkkäläjärvi já kijttâlij meid tast, et staatârääđi lii čonâsâm haldâttâsohjelmist sämikielâi iäláskittemohjelm olášutmân já resurssistmân. 
Haldâttâsohjelm maŋa lii čielgâm et nuuvt Suomâ ko ubâ Euroop-uv ekonomiatile lii hiäjusmuumin ovdiist. Näkkäläjärvi mielâst ekonomiakriisâ ij uážu hiäjusmittiđ puoh hiäjumus sajattuvâst orroo, Euroop áinoo algâaalmug ađai sämmilij, sajattuv vala ovdiist. - Suomâ kalga tevdiđ aalmugijkoskâsijd já haldâttâsohjelmân kirjejum kenigâsvuođâidis säämi aalmug já sämikielâ kuáttá. 
Luuvâ saavâjođetteijee Klemetti Näkkäläjärvi lehâstemsahâvuáru sämikielâ já maorikielâ iäláskittemseminaarist Helsigist 13.09 ollásávt täst. 
Sämitigge palhâšij viššâlis sämikielâ uáppeid 
Sämitigge juovij škoovlâi kiđđâjuuhlijn stipendijd sämikielâ oopâin pyereest miänástum uappeid. Stipendeh juáhhojii ohtsis kuuđâ uáppei, kiäh lijjii čođâldittám sämikielâ iskos pajeuáppeetutkosijn, 13 uáppei, kiäh pessii vuáđumáttááttâsâst já kuulmâ Säämi máttááttâskuávdáást valmâštum uáppeid. 
Sämitige stiipeend ožžuu čuávvoo nuorah: 
Iänuduv luvâttâh: Juhán-Tuommá Magga (tavesämikielâ) ja Kiia Näkkälä (tavesämikielâ) 
Avveel luvâttâh: Gabriela Satokangas (tavesämikielâ), Matias West (tavesämikielâ) já Sunna Kokkonen (tavesämikielâ) 
Ucjuv sämiluvâttâh: Tommi Länsman (tavesämikielâ) 
Čevetjäävri škovlâ: Hannele Fofonoff (nuorttâsämikielâ) 
Vuáču škovlâ: Sunna Nikodemus (tavesämikielâ) 
Heta paješkovlâ: Niki Kumpulainen (tavesämikielâ), Anni-Sofia Löf (tavesämikielâ) já Fiia Kimmel (tavesämikielâ) 
Aanaar paješkovlâ: Sakke Kaitsalo(tavesämikielâ) 
Kärigâsnjaargâ škovlâ: Christer Rasmus (tavesämikielâ) 
Ucjuv škovlâ: Tuomo Laiti (tavesämikielâ) 
Avveel pajetääsi: Jolanda Magga (tavesämikielâ) 
Aleksanteri Kena škovlâ, Suáđigil: Saku Puotiniemi (tavesämikielâ) já Miikka Ämmälä (tavesämikielâ) 
Maikkula škovlâ, Oulu: Ante Veijola (tavesämikielâ) 
Pohjankartano škovlâ, Oulu: Inka Ryhänen (tavesämikielâ) 
Erkki Gauriloff (nuorttâsämikielâ) 
Outi Portti (anâraškielâ) 
Sunna Valkeapää (tavesämikielâ) 
S  ämmilij sosiaal- já tiervâsvuođâpalvâlusah ovdániččii puoh pyeremustáá räjioovtâstpargon  
Poolitlâš já haaldâtlâš räjioovtâstpargo pyeredičij sämmilij sosiaal- já tiervâsvuođâpalvâlusâi kvaliteet já finnimvuođâ. Suomâ Laapist, Taažâ Finnmarkist já Ruotâ Norbottenist räjikieldâi koordinistum viärmádâttâm puávtáččij huámášittee puáránem palvâlusâi kvaliteetân. Eres lasseen ohtsâštave-eennâmlij vuáđutiervâsvuođâhuolâttâsâst kevttum vuolgâttâsâi já máksučonâsmij vuáháduvâid kolgâččii čielgâsmittiđ já toohâđ eenâb oovtkiärdásâžžân. Návt turviiččii pyerebeht sämiaalmugân jieijâs kielâ já kulttuur vuotânväldee palvâlusâid. 
Sämmilij räjioovtâstpargoseminaarist, mii tollui Anarist 25.2.2015 já mon uárnejii Tave-Suomâ Kaste-ohjelm, Sämitigge já sosiaal- já tiervâsvuođâministeriö, kieđâvuššii sämikielâlij palvâlusâi kvaliteet já finnimvuođâ. Sosiaalneuvos Viveca Arrhenius sosiaal- já tiervâsvuođâministeriöst eeđâi uánihávt sosiaal- já tiervâsvuođâpalvâlusâi räjioovtâstpargo tile: Mađe eenâb raajijd rastâldittee iästuid viggeh meddâlistiđ, tađe eenâb toh kávnojeh. 
Raajijd rastâldittee tooimân kyeskee lahâasâttemubâlâsvuotâ lii muálkkáá já ana sistees EU-vuoigâdvuođâid, tave-eennâmlijd sopâmušâid já sierâ enâmij aalmuglii lahâasâttem. Suomâst šiev vuáđu raajijd rastâldittee oovtâstpaargon adeleh el. puáttee Soti-ornimlaahâ sehe Taažâ, Ruotâ já Suomâ koskâsâš sopâmuš räjioovtâstpargoost vuosâtipšoost sehe Laapi pyecceetipšopirrâduv já Helse Finnmark sopâmuš spesiaalpyecceetipšo palvâlusâin. Sierâ enâmij palvâlemvuáháduvváid já lahâaasâtmân kalga uápásmuđ keevâtlij čuolmâi čuávdim tiet sehe juátkojeijee virgeomâhái koskâsâš ohtâvuođâtoollâm já tiäđujotteem palvâluskevtteid kalga visásmittiđ. Aalmugliih tuáimeeh (ministeriö, AIL (Kela) já Valvira) kalgeh tuárjuđ já ovdediđ räjioovtâstpargo. Kielâucceeblovvoid kullee uccâ sierânâsjuávhui tarbâšem palvâlusâi visásmitmân palvâlusâid puáhtá miäruštâllâđ EU-njuolgâdusâi miäldásâš kenigâspalvâlussân (SGEI). Ovdâmerkkân, jis sämikielâlijd palvâlusâid finnejeh taggaar palvâlussân luokittâllum, taid ij taarbâš kištottiđ. 
Ucjuv kieldâ ovdâsteijee Heidi Eriksen pahudij, ete sämmiliih sosiaal- já tiervâsvuođâpalvâlusah láá Suomâst 30 ihheed maajeeld ko verdid Taažâ tilán. Suomâst sämmilij sosiaal- já tiervâsvuođâpalvâlusâi ovdedem lii äšši, mii ij finnii huámmášume mediast. Tääl sämikielâlij palvâlusâi finnimvuotâ já ovdedem láá ovtâskâs ulmui väärist. Sämikielâlii pargee kyeddimnáál lii piejum liijkás stuorrâ nuađi. Sämikielâlij pargei sajattuv já pargotile kalga pyerediđ. Lasseen Eriksen puovtij oovdân táárbu finniđ äigikyevdilis tutkâmuštiäđu sämmilij tiervâsvuođâčuolmâin. 
Tääl lii valmâštemnáál tave-eennâmlâš sämisopâmuš raajijd rastâldittee oovtâstpargoost. Staatah kalgeh meddâlistiđ räjioovtâstpargo iästuid ko uárnejuvvojeh sosiaal- já tiervâsvuođâpalvâlusah sämmilijd já tai orniidijn kalgeh väldiđ vuotân kielâ lasseen meid sämmilij sosiaallijd já kulttuurlijd tiilijd. Knut Johnsen Kárášjuv spesiaaltuáhtárkuávdáást puovtij oovdân, ete ovdil tááláá Laapi pyecceetipšopirrâduv já Helse Finnmark koskâsii vuolgâttâs- já máksučonâsemlattim sist ellii Suomâst eenâb sämikielâliih äššigâsah, ko vuáhádâh lâi eenâb oovtkiärdán. 
Kristine Gaup-Grønmo Sämmilii tipšo já aitâr ovdedemkuávdáást Kárášjuuvâst mainâstij, ete sämmilij sosiaal- já tiervâsvuođâpalvâlusâi finnimvuođâ pyereedmân lii vala ennuv porgâhánnáá pargo. Staatâi, kieldâi, pargoadeleijei, hoovdâi já pargei peeleest tarbâšuvvoo čonâdâttâm já ovdâsvástádâs uáiniđ sämmilij tuođâlijd kulttuurân já kielân vuáđuduvvee palvâlemtáárbuid. Sämmilij oovtviärdásij já šiev kvaliteet palvâlusâi turviimân tarbâšuvvojeh ovdâsvástádâs väldim staatâ- já kuávlutääsist, räjioovtâstpargo sehe ohtsâš sämmilâš sosiaal- já tiervâsvuođâtipšoo škovlim. Máttááttâs kolgâččij anneeđ sistees meid tiäđu sämmilij ärbivuáválijn tipšovuovijn. 
Knut Johnsen   Kuva: Terhi Tuovinen 
Taažâ seminaarkyesih puovtii sahâvuáruinis oovdân vuávámnáál leijee Säämi Tiervâsvuođâsijdâ  – haavâ Finnmarkist. Ton vievâst lii tárguttâs ovtâstittiđ spesiaalpyecceetipšo-, mielâtiervâsvuođâ- já elilâm ulmui palvâlusâid, maid fäälih sämmilijd, ubâlâsvuottân, mii váldá vuotân meid kulttuurlijd sierânâsjiešvuovijd el. sämmilii ivejuurrâm talle ko rähtih tipšovuávám. Taat malli ana sistees meid perruid čujottum palvâlusâid. Finnmarkist ääsih 16 000 sämikielâlâš ässed, Ucjuuvâst já Anarist 4000. Kuávlust láá ohtsis suulân 20 000 máhđulâš äššigâssâd, kiäh tarbâšeh sämikielâlijd spesiaaltuáhtárij palvâlusâid. Oovtâstpargo Suomáin luhostuččij pyereest. 
Räjioovtâstpargon pyevtittum sämikielâlij sosiaal- já tiervâsvuođâpalvâlusâi ráhtusijd kolgâččij čielgâsmittiđ virgálii oovtâstpargosopâmuš vievâst, mon finnim ovdáničij puoh pyeremustáá Tave-eennâmlij sämisopâmuš peht. Byrokratia kolgâččij kepidiđ já kištottemnjuolgâdusâin kolgâččij leđe máhđulâšvuotâ spiekâstiđ, vâi finnejeh ovdâmerkkân spesiaaltuáhtárpalvâlusâid fällee tipšobuusi já Säämi Tiervâsvuođâsiijdâ palvâlusâid toimâđ Suomâ sämmilijd. Tuáhtárij vuolgâttâsvuáháduvâid kolgâččij toohâđ eenâb oovtkiärdásâžžân sehe pyerediđ tieđettem sämikielâlijd äššigâssáid raajijd rastâldittee sosiaal- já tiervâsvuođâpalvâlusâi kevttimmáhđulâšvuođâin. Lasseen Laapi pyecceetipšopirrâduv já Helse Finnmark koskâsii sopâmuš kolgâččij vijđediđ kuoskâđ vuáđutiervâsvuođâtiipšon. Sosiaal- já tiervâsvuođâsyergi pargovievâ kielâ já kulttuur mättim várás kolgâččij Suomâst leđe siämmáálágán mättimkuávdáš ko Taažâst lii tääl. 
Seminaar loppâpuátusin pahudui, ete lii tárbu vuáđudiđ pargojuávkku, mii puávtáččij valmâštâllâđ oovdânpyehtim Suomâ, Taažâ já Ruotâ sämitiggijd já tuálvuđ ääši tast ain ovdâskulij säämi parlamentaarlii rääđi peht säämi ministerpargojuávkun já staatân. 
Sämikielâlij já kulttuurmiäldásij sosiaal- já tiervâsvuođâpalvâlusâi pyevtittem stuárráámus hástusin láá jurdâččemvyevih sehe sämikielâlâš pargoviehâ- já reesuursvänivuotâ. Tai vyeittimân tarbâšuvvojeh ohtsâš táttu, škovlim- já kuávlupoolitliih tooimah já ekonomâlij resurssij lasettem. Puoh vuálgá tast, ete merideijein lii olmâlágán tiätu kuávlulijn já kulttuurlijn sierânâsjiešvuovijn. Taažâst láá luhostum lääččiđ maalijd, maid kannat anneeđ ävkkin meid Suomâst. 
Sämitigge adelij stipendijd Säämi máttááttâskuávdáást valmâštum uáppeid 
Sämitigge adelij stiipeend neelji iäljáris sämikielâ uáppei, kiäh valmâštuvvii Säämi máttááttâskuávdáást. Säämi máttááttâskuávdáá kiđđâjuhleh onnii koskoho kesimáánu kuálmád peeivi. 
Sämitige stiipeend finnejii čuávuvááh uáppeeh: 
Tavesämikielâ: Markus Laiti 
Anarâškielâ: Jari Linjama 
Nuorttâlâškielâ: Riikka Ljetoff ja Anna Lumisalmi 
Iävtut jeessân sämitige nuorâirááđán 2012-2013 
Sämitige ohtâvuođâst tuáimá nuorâirääđi. Rääđi váldupargon lii ovdediđ säminuorâi kielâlâš já kulttuurlâš vuoi-gâdvuođâid sehe nanodiđ säminuorâi identiteet nuorâipargo pehti. Lasseen rääđi šadda valmâštâllâđ taid sämitige iävtuttâsâid, alguid, ciälkkámušâid já eres peleväldimijd, moh kyeskih säminuorâid. 
Rááđán väljejuvvojeh vittâ eidusâš jeessân sehe sijjân juáhážân persovnliih värijesâneh. Jesâneh kalgeh leđe 18–25-ihásiih aktiivliih säminuorah. Lasseen väljejuvvojeh vittâ pissoo äššitobdee. Äššitobdeejesâneh kalgeh leđe valjiidijn 15–17-ihásiih. Rääđi jesâneh iä taarbâš leđe tige jesâneh, iäge sij taarbâš aassâđ sämikuávlust. Meid sämikielâ eeni-kielân ij lah velttidmettum, mut sämikielâ táiđu lii tuáivuttettee. Nuorârääđi valjiimist šadda válduđ vuotân, et jesâneh ovdâsteh ubâ sämikuávlu sehe jieškote-uv kielâjuávhuid nuuvt pyereest ko máhđulâš. 
Nuorâirääđi taha sämitige stiivrân iävtuttâs jesânijn, kiäh väljejuvvojeh, já lopâlii miärádâs taha sämitige čuákkim. 
Pyehtivetteđ iävtuttiđ jieijâd mielâst nuorâirááđán hiäivulijd 18–25-ihásijd aktiivlâš säminuorâid já äššitobdeejesânin hiäivulijd 15–17- ihásijd nuorâid. Iävtuttâsâid vuáđustâsâidiskuin puáhtá vuolgâttiđ šleđgâpostáin inka.nuorgam(at)samediggi tâi poostâ pehti Inka Nuorgam, Sajos, 99870 AANAAR 25.1 räi. 
Lasetiäđuid uážžuvetteđ nuuvt haalijddijn nuorâičällest. 
Sämitige čuákkim tuhhiittij budjet ihán 2015 
Sämitige čuákkim čokkânij ive majemuu čuákkimân 22.12.2014. 
Sämitige čuákkim tuhhiittij ive 2015 budjet. Eidusii tooimâ puáđuh láá 2,738 miljovn eurod. Budjet lii nollábudjet ađai manoh láá siämmáá ennuv ko puáđuh.  Sämitige vaaljâi budjet lii 250 000 eurod. 
Sämitige eidusii tooimâ manoin 47 % láá pargoviehâkoloh. Poolitlii tooimân já čuákkimáid láá väridum 11 % eidusii tooimâ budjetist. Láigukoloh láá 21 % budjetist. Eres koloh láá 21 %, toh aneh sistees om. haldâttâhkoloh. Sämitige eidusii tooimâ ruttâdmist 78 % puátih riehtiministeriöst, 4,8 % máttááttâs- já kulttuurministeriöst, 15 % láá riehtiministeriö láiguiše já 2,2 % láá jieijâs tooimâ puáđuh. 
Sämitigge juáhá staatâtorjuid sämikielâlij sosiaal- já tiervâsvuođâpalvâlusâi já arâšoddâdempalvâlusâi pyevtitmân sehe sämikielâlii oppâmateriaalpyevtittâsân já sämmilijd kulttuurpalvâlussáid 2,234 miljovn eurod. Sämitige sierânâsprojektij puáđuh já manoh lijjii 391 000 eurod. Saijoos palvâlemohtâduv budjet lii 1,267 miljovn eurod. 
Budjetive puáđuh já staatâtorjuuh láá miäruštâllum lemin ubâlâžžân 6,615 miljovn eurod. Sämitige budjetist puáđuh láá 9,36 % eenâb ko ive 2014 budjetist. Puáđui šoddâm čielgejeh válduášálávt sämitige vaaljah já tai sierânâsruttâdem. 
Sämitigge asâttij käävci váldu-ulmed budjetihán 2015. Váldu-ulmen lii sämitige vaaljâi ornim. Hiäđukocemân kyeskee ulmeh kieđâvušeh ILO 169-sopâmuš ratifisistem, uásálistem haldâttâsráđádâlmijd, sämikielâi iäláskittemohjelm olášuttem já tave-eennâmlii sämisopâmuš tuhhiittem. Sämitige haldâttuv já jieijâs tooimâ njunošulmen asâttii sämitige pargo-oornig uđâsmittem já pargoviehâhaldâttuv ovdedem. Sämitigge tuhhit budjetive suhâpuolvâohjelm já uárnee sämmilij siärvuslâšvuođâ tuárjoo sämikulttuur miäldásii sämmilij aalmuglâšpeeivi juhle 6.2.2015 Anarist já juhle vuolgâttuvvoo meid stream-vuolgâttâssân. 
Almosčuákkim tuhhiittij lasseen ovtâskâsčuággásijd sektorkuáhtásijd uulmijd já tai budjetijd el. hiäđukocceem, kielâlij vuoigâdvuođâi, sierânâsprojektij já Saijoos palvâlemohtâduv uásild. 
Sämitige čuákkim nomâttij sämitige nuorâirääđi värijesânin iäru pivdem Anna-Katariina Feodoroff sajan Leena Fofonoff. 
Sämitige čuákkim internetvuolgâttâs čuovvuu 179 keččed. 
Sosiaal- já tiervâsvuođâlävdikodde 
Sosiaal- já tiervâsvuođâlävdikodde lii sämitige sosiaal- já tiervâsvuođâpoolitlâš iävtuttâsâi, algui, ciälkkámušâi já peleväldimij valmâštellee. Lävdikode pargon lii ovdediđ sämmilij vuoigâdvuođâid já sajattuv Suomâ sosiaal- já tiervâsvuođâhuolâttâsvuáháduvâst. 
Lävdikodde meerrid staatâ pudjetist (válduluokka 33, sosiaal- já tiervâsvuođâministeriö) sämikielâlâš sosiaal- já tiervâsvuođâpalvâlusâi tuurvâstmân čujottum staatâtorjuu kevttimist. Tot valmâštâl sämitige čuákkimân kuhheeb äigipaje vuávám sämikielâlâš sosiaal- já tiervâsvuođâ¬palvâlusâi pyevtitmist já addel ihásávt sämitige čuákkimân já Laapi läänihaldâttâsân čielgiittâs sämikielâlâš sosiaal- já tiervâsvuođâpalvâlusâi tuurvâstmân čujottum staatâtorjuu kevttimist. Lävdikodde västid já ana huolâ Tave-Suomâ sosiaalsyergi mättimkuávdážân meridum sämiaalmug palvâlemtáárbui huámášume käibideijee tárbulij pargoi hoittáámist. 
Lävdikode kieđâvuššâm aašijd valmâštâllâv já olášuttev sosiaal- já tiervâsvuođâčällee já Tave-Suomâ sosiaalsyergi mättimkuávdáá sämiohtâduv vuávájeijee. 
Sosiaal- já tiervâsvuođâlävdikoodán kuleh iivijn 2012-2015 tah jesâneh já värijesâneh: 
Jesâneh:  
Ilmari Tapiola, sj. 
Nihkolas Valkeapää, vsj. 
Marjo Semenoff 
Katja Magga 
Värijesâneh:  
Elle Aikio 
Ulla Magga 
Pauliina Feodoroff 
Laila Aikio 
Muu nommâ lii Haanu Heeihâ Aaslâk Antti, Aslak Antti Paltto (2008) 
já lam vuálgus Lemmest Aanaar kieldâst. Tääl mun aasâm Lemmest, vaanhimijdân lunne. Lam 25 ihásâš. 
Keessiv 2007 valmâštuvvim Kuovdâkiäinu säämi ollâškoovlâst, mast čođâldittim kuulmâ ive journalistlinjá bachelori já lasseen sämikielâ approbatur. Valmâštume maŋa lam iänááš porgâm YLE sämiradiost Anarist sämikielâlij tv-uđđâsij toimâtteijen. Lasseen lam freelanceristám Kiirunast SVT uđâsreportterân já meid galdu.org-nettisiijđoi peivideijen. Majemuš stuárráb proojeekt nuuvâi kiđđuv 2008: talle uárnejim sämmilij uásálistem Arctic Winter Games 2008 tábáhtusân Yellowknifân, lijjim Säämi juávhu Chef de Mission. 
Mun lan ubâ nuorâvuottân lihâdâm jyehináál já lamaš kištočyeigee 22-ive räi. Muu uásálistem čuoigâm sämimiäštárkištoid 12-ihásâžžân toovâi munjin máhđulâžžân iberdiđ jo talle, et sämmiliih äässih neelji jieškote-uv enâmist. Tälviv miäštárkištoh uárnejuvvojeh čuoigâmist já njuárustmist, keessiv njuárustem lasseen meid kaččâmist. 
Must láá kyehti eenikielâ: tavesämikielâ já suomâkielâ. Puávtám sárnuđ sämikielâ piäiválávt pääihist já skipárijdânguin savâstâldijn. Sämmilâšvuotâ meerhâš luándust eellim, poccuiguin, kuálástem, kuullâm jieijâs juávkun. Maailmist jođedijnân puávtám muštâliđ jieččân lemin sämmilâš já ovdâstâm čiävlán neelji jieškote-uv eennâm ulmuid, oovtâ aalmug, veikkâ-uv uáli maaŋgâhámásii taggaar. 
Lam šoddâm puásuituállee- já kuálásteijeeperrui, et sämmilâšvuotâ uáinoo meid tast, maht hárjuttep puásuituálu já ávhástâllâp poccuu jieškote-uv materiaalâiguin sehe maggaar purrâmâš puurrâp. Mist lii jieččân vyehi leđe sämmilâš, mut ij lah lemin tuše ohtâ vyehi leđe taggaar. Virgáliih miäruštâlmeh sämmilâšvuođâst láá kale kavnuumist Taažâ, Ruotâ já Suomâ sämitigij nettisiijđoin, mut nuuvtko tain uáiná, te sämmilâšvuotâ miäruštâlluvvoo jyehi enâmist ucánjáhháá eresnáál. 
Jis jo šodâdijn tuu vaanhimeh muštâleh tunjin, et lah sämmilâš, lassaan sämmilâšvuođâ merhâšume tunjin ave mield já ko puárásmuuh, te toolah tom áárvust tađe-uv eenâb. Ton sajan jis kuulah 20-ihásâžžân lemin sämmilâš, jiehke lah tom kuássin ovdeláá kuullâm jiehke tiättám, lii tuu čuuvtij váigâdup oppâđ iberdiđ já peessâđ siisâ, maid lii leđe sämmilâš. Jieš lam oppâm kyehti kielâ já kyehti kulttuur paldluvâi, virgálii sämmilâšmiäruštâllâm mield mun lam peellin syemmilâš já peellin sämmilâš. Must lii Suomâ passâ, mii lii šiev vaaluut maailmist jođedijn, ko syemmiliih tuállojeh áárvust. Mut ko moonâm OA čuákkimân New Yorkân já ko must koijâdeh kii lam, te muštâlâm lemin sämmilâš – jis muu iä jo tuubdâš pihtsijn. 
Jyehi iiđeed vuossâmuš kielâ, maid sáárnum, lii sämikielâ. Pargoost radiost kiävtám iänááš uási ääigist sämikielâ. Mudoi sämmilâšvuotâ uáinoo muu argâpeeivist tast, et stuorrâ uási ääigist mana poccuiguin. Eromâšávt čohčâtäälvi, mii lii hoppuus pygálusäigi. Pasâttâssân pááccám astoääigi viätám päikkikuávlust sehe Ruotâst já Taažâst, säminuorâi tábáhtusah ko kelijdeh. Já ain ko tábáhtuvá miinii stuárráábijd,te pakkaam sämimááccuh laavkân, ko ijhân tom táválii tevkis lädimááccuh lah šoddâm kuássin skappuđ! 
Puátteevuođâst muu sämmilâšvuotâ uáinoo siämmáánáál ko argâpeeivi pargoin tääl-uv: kielâst, ettâmijn já ideologiast. Oskom, et puátteevuođâst sämmilâšvuotâ lii sämmiláid tehálub ko love ihheed tassaaš. Majemuu love ihheed lep mudoi-uv iällám stuorrâ nubástus ääigi, ko sämmilâš ij innig taarbâđ hepâmâššâđ jieijâs pic nubijkejij, sämmilâšvuođâin puáhtá joba čiävluttâllâđ. Jieš lam oppâm tavesämikielâ eenikielân, luuhâm tom škoovlâst eenikielân já čáállám tom meid pajeuáppeečálusijn eenikielân. Talle lijjim áinoo tavesämikielâ eenikielân čáállám uáppee. Tääl, vááijuv love ihheed maŋeláá, ain täävjib taha tâi väljee 
Raavâdviäsu laiguuttemnáál 
Sämitigge kištoot Säämi kulttuurkuávdážân šaddee raavâdviäsu láigusopâmuš. Säämi kulttuur-kuávdás kalga algâttiđ tooimâs ive 2012. Láigulâžžáin tahhoo vyeimist orroo láigusopâmuš tuáistáážân já láiguäigi álgá 1. uđđâivemáánu 2012. 
Falâlduvâid lahtosijdiskuin kalga toimâttiđ toppum kirjekooverttist 14.8.2009 tme 16.00 räi Sämitige toimâttâhân Angelintie 696, 99870 Inari. Kooverttân kalga merkkiđ čujos . Falâlduvah iä vuástávalduu šleđgâlávt. 
Falâldâhpivdemäššikirje ollásávt 
Lasetiäđuh 6.7.2009 tme 16.00 räi proojeektpargee Marja-Riitta Lukkarist 
Säminuorâi muusikjuávhuh miänástuvvii Tuurku tábáhtusâst 
Aanaarlâš The Slap já ucjuvlâš Hilbes, moh ovdâstii Säminuorâid väldikodálâš Sounds 2012 -tábáhtusâst, ožžuu kijttosijd lávdástâlmijnis já mättimijnis. Kuohtuuh juávhuh ožžuu tábáhtusâst kunneemainâšume. The Slap já Hilbes väljejuin Anarist njuhčâmáánu loopâst uárnejum Säminuorâi taaidâtábáhtusâst säminuorâi ovdâsteijen väldikodálâš tábáhtusân. 
Luuvâ Sounds 2012-tábáhtustoimâttâs čalluu Hilbes-juávhust  täst . 
Luuvâ uđđâs Anarist toollum Säminuorâi tááidâtábáhtusâst  täst . 
Kulttuurmeriruttâ 2013 tave-eennâmlij sämiseervij tuárjumân 
Sämitige kulttuurlävdikodde juovij čuákkimistis 28.10.2013 ive 2013  Máttááttâs- já kulttuurministeriö mieđettem staatâtorjuu säämi taiđuu já kulttuur oovdedmân, mast ohtsis 23 000 eurod čujottui Tave-eennâmlij sämiseervij tuárjumân. 
Sämitige kulttuurlävdikodde vaaldij vuástá ucâmušâid 13 pittád ohtsis 93 059 euro oovdâst. 
Torjuuh mieđettuvvojii čuávvoonáál: 
SÄMIRÄÄĐI SUOMÂ JUÁVUS JÁ SÄMIRÄÄĐI AALMUGLÂŠ JEESSÂNSERVI   
Sämirääđi Suomâ juávus   
Toimâtoorjâ  4 800 € 
Suomâ sämmilij kuávdášservi ry    
Toimâtoorjâ 2 000 € 
Sämitigge ovdeed päikkisiijđoidis 
Sämitigge lii algâttâm päikkisiijđoidis uđâsmittem. Päikkisijđoid lii lasettum uđđâ tiätu 
sämmilijn lahâaasâtmist 
, sämitige ovdâsteijein jieškote-uv 
pargojuávhuin 
, algâaalmugij vuoigâdvuođâid kieđâvuššee aalmugijkoskâsijn 
sopâmušâin 
sehe algâaalmugij vuoigâdvuođâi olášume koččee orgaanij uđđâsumos 
avžuuttâsâin 
Suomâ staatân. Uđđâ siijđoh jurgâluvvojeh eidu sämikielân. 
Sämmiliih iäláttâsah 
Puásuituálu  
Puásuituálu lii puoh enâmustáá uáinojeijee sämikulttuur uási. Puoh sämmiliih iä finnee áigápuáđus puásuituálust, mutâ ton siärvuslâš já kulttuurlâš merhâšume lii ain styeres. Puásuituálu ihásâštábáhtussáid, kiässáá vyesimiärkkumijd já táálváá pygálysáid, uásálist táválávt ubâ suuhâ. Tot lii áinoo ärbivuáválâš sämmilâš iäláttâs, mii lii ohtuunis kannatteijee. Puásuituálu puáđuin suulân 14 prosenttid šadda staatâ já EU-torjuin. Maaŋgâ sämmilâš hárjut puásuituálu paaldâst uceslágán mađhâšem- teikâ jáludemtooimâ. Sämikuávlu kulá eromâš puásuituálukuávlun, kost poccuin lii rijjâ kuáttumvuoigâdvuotâ. Sämikuávlust láá 13 palgâsid já suulân 1250 poccuuomâsteijed, mii lii suulân 27 % ubâ Suomâ poccuuomâsteijein. Elettempoccuuh láá suulân 40 % (78 307) ubâ Suomâ elettempoccuin já vááijuv 80 % Laapi elettempoccuin. 
Sämmilâš puásuituálu vuáđuduvá kuáttumjuurrâmvuáhádâhân, mii vuáđuduvá poccui biologian já puásuituállei kulttuurlijd taavijd. Poccuid kuáđutteh sierâ kesi- já tälvikuávluin, lasseen kiđđuv lii jieijâs kuáttumkuávlu kyeddim várás já čohčuv poccui roohâmkuávlu. Puásuituálust lii velttidmettum, ete sierâ kuávluh pijssájeh. Sämmilâš puásuituálu hárjutteh nk. tälvisiijdâin, moh láá muáddi puásuiperrust šoddâm hiäimuvuotân vuáđuduvvee paimândemohtâduvah. Sijdâ stivree puásuituálu hárjuttem jieijâs navdâšemkuávlust. Palgâs kuávlust paimândeh maaŋgah siijdah. Siijdâi navdâšemkuávlui rääjih iä lah pisoviih, peic toh pyehtih muttuđ kuáttumtiilij mield já eres siijdah pyehtih meid ovtâstuđ nubijdis. 
Poccuuh käärdist  
Puásuituálu vaikuttâsâst luándun láá sárnum viehâ ennuv já láá ettâm, ete sämikuávlust ličij lijgekuáttum. Puásui tego eres koddešlaajah láá kuullâm sämikuávlu luándun miätá historjá. Uđđâsumos tutkâmpuátusij mield poccuuh pyehtih kuáttumáin estiđ puáđulâššlaajâi puáttim arktâsâš kuávlun. Ko šoŋŋâdâh lieggân, uđđâ šaddo- já elleešlaajah puátih tavas. Poccuuh estih kuáttumáin meid poijui lijgešoddâm já paijeentuálih tooŋâsšadolâsvuođâ sehe suándejeh arktâsâš kuávlu luándu. Áimutiettuu lájádâs tutkâmuš mield poccui pehtilis kuáduttem hittood muottuu suddâm kiđđuv já siämmást hittood šoŋŋâduv lieggânem. 
Poccuid miärkkojeh jieijâs peljimerháin. Peljimerkkâ almoot omâsteijeevuođâ já suuvâ, moos poccuu omâsteijee kulá.  Sämmilâš puásuituálust meerhâid adeleh suhâmerkkâvuáháduv mield. Jyehi suuvâst lii jieijâs merkkâlinjâš. Párnái peljimeerhah láá variaatioh puárásub, táválávt jo jáámmám hiäimulij meerhâin. Ađai puoh merkkâlinjáá meerhah sulâstitteh nubijdis. 
Motomijn sämikuávlu palgâsijn purâtteh poccuid tälviv teikâ syeini kiävttoo paaimândmist iššeen. Suijân lasepuurâtmân láá lamaš el. kuáttumkuávlui pieđgânem, meccičuoppâmeh já eres kištottellee eennâmkevttimhäämih, moh láá ucedâm kuáttumij mere.  Válduoosijn poccuuh poreh ain luándukuáttumijn. Keevâtlávt ubâ sämikuávlu lii lamaš já lii ain poccui kuáttumist. Veikâ puásuituálust kevttih tááláá ääigi muávloid já moottorkiälháid iššeen, poccuu, luándu já šoŋŋâduv tubdâm lii uáli tergâdis uási puásuituállei áámmátááiđu. Puásuituálu paijeentuálá sämikielâ já ráhtá luándulijd sämikielâ kevttimpirrâsijd. Sämikielâst lii uáli tárkká já valjaas puásuituálun já luándun lohtâseijee terminologia. 
Áámmátlávt puásuituálu hárjutteijei koskâahe lii eivi paijaanmin (tääl nyevt 47 ihheed) já siämmást puásuituállei olesmeeri vuállán. Puásuituálu puátteevuođâ uhkedeh hiäjus kannatteijeevuotâ, sämmilij meddâlvarrim sämikuávlust, šoŋŋâdâhnubástus sehe šaddee piätumeeri. 
Tyeji  
Sämmilâš tyeji lii uási sämmilij luándu já kulttuur koskâsâš koskâvuođâ já sämmilii eellimtääpi. Tyeji lii sehe taaiđâ ete iälättâshäämi. Tyejiärbi lii vuáruvaikuttâs luánduin sehe materiaal skappuumist ete tuojij heervâtmijn. Jyehi kuávlust lii jieijâs tääpi rähtiđ sämityeje. Váldu kietâtyejiäärbih Suomâst láá nuorttâlâš, anarâš já tavesämmilâš tyejeh. Tyeji lii niävvu, mon peht máttáátteh kulttuur, ton áárvuid, filosofia, jurdâččemvyevi. Tyejitáiđu sirdášuvá suhâpuolvâst nuubán sosiaallâš vuáruvaikuttâsâst. Tergâdis kietâtyejitááiđu uási lii sämikielâlâš tyejiterminologia. Tyeji lii tááláá ääigi sehe anotiiŋgâi já pihtâsij rähtim mutâ meid taaiđâtyeji. 
Sämityeji juáhhoo nk. timmâ já korrâ tuojijd. Tyeje amnâsijd noreh luándust pištee vuovvijn. Tyeji iälá luándujuurrâm mield já materiaalijd noreh já kieđâvušeh tiätuááigán ivveest. Tai vaalmâštmist ávhástâleh amnâsij puoh osijguin. Leeibi, suávi já poijuu kevttih näähki ostodmist. Viäddáid kevttih eromâšávt anarâš já nuorttâlâš tyejiäärbist anotiiŋgâi vaalmâštmân já heervâtmân. Poccust kevttih naahkijd, čoorvijd, taavtijd já suonâid. Šadoid kevttih kággái ivniimân já kamuvsuoinijd noreh vâi jyelgih pisoh lieggâsin sovskammuin. Čuomâ, lode näähki já smaavâmeccivalje näähki kevttih smaavâtuojij rähtimist. Muorâtyeje rähtih rááđhást já paahijn. Lassen kevttih tane, kole já siilbâ. Tuojij hervâttem já iivneh čäittih luándu já sierâ iveaaigijd, eromâšávt ruške jieškote-uv iivneh uáinojeh maaŋgâin sämituojijn. 
Nuorttâlâš tyejiärbi, veddityeji  
Sämimááccuh lii sämmilij aalmuglâšmááccuh já sämmilii etnisiteet tubdâldâh. Mááccuh kiävttoo tááláá ääigi iänááš juhlepihtâsin, nuuvt heejâin ko hávdájáin-uv, mutâ meid virgálij čuákkimij pihtâsin. Puárásub sämiaalmugân sämimááccuh lii siäilum ain argâpihtâsin.  Mááccuh heervah já oleshäämi muštâleh mon sämikuávlust olmooš lii meddâl, jobâ siiviiltile já suuvâ. Sämimááccuh lii muttum aaigij mield já mááccuh puáhtá ain-uv mutteđ. Suomâst láá kiävtust vittâ sämimááccuh váldumaali: Tiänu, Aanaar, Iänuduv, Vuáču já nuorttâlâšâi mááccuh. Sämimáccuhijguin já sämituojijguin vijđásubbooht-uv láá puástud ávhástâllum maađhâšmist já sämityeje nálásijd kopioid vyebdih mätkimušton. 
Säämi tuáijárij áámmátservi, 
Sámi Duodji 
, mieđeet meerhâ säämi tuáján, mast puáhtá tubdâđ puigâ sämityeje. Sámi Duodji ry jesânin peesih tuše čepis tuáijáreh. Jesâneh seervist láá suulân 300. Säämi tyejiärbivyevist eromâšávt anarâš- já nuorttâlâš ärbivyevih láá uhkevuálásiih. 
Kuálástem  
Kuálástem lii tergâdis sämikulttuur uási eromâšávt Ucjuuvâst já Anarist. Kuálástem ij lah ohtuunis kannatteijee iäláttâs, peic kuáláástmân kuleh maŋgii puásuituálu teikâ mađhâšempalvâlusah. Jyehi sämisuuvâst, mii háárjut kuálástem, láá sii ärbivuáváliih kyelisajeh, tiätu suuvâi naavdâšmist láá jieijâs jäävrih, luovtah teikâ juhâuásih. Puoh tobdeh jieijâs já iärásij kuávluid já pisoh jieijâs navdâšemkuávluin. Kyelipiivdon kulá sämmilâš árvumaailm, kuávlu iä lijgekuáláást já huolâtteh tast, ete meid puáttee iivijn láá tuárvi kyeleh kuálástemnáál. Kuálástemärbivyevist lii tergâdis siärvuslâsvuođâlâš olleemvuotâ sehe kuálástem jieijâs sämikielâlâš terminologia. 
Tiänu kuálástemärbivuáhán kuleh tááláá ääigi kieldum rastapuáđu, tuohâstem já kullekoldem sehe vala kiävtust leijee luosâpuáđu já länipuáđu, viermipivdem čuážžoo viärmáin, koldem, kulgâdâhviärmáin pivdem, já stággu- já vuoggâkuálástem. Nuorttâlâškulttuur jieijâs eromâš jiešvyehi lii Njiävđám kiävŋást hárjuttum keeppilkoldem. 
Sämmilâš kuálástemärbi lii vaarâst lappuđ. Kuálástemäärbi uhkedeh sämmilij meddâlvarrim päikkikuávlust já kuálástem hiäjus kannatteijeevuotâ. Talle ko värrejeh sämikuávlu ulguubel sämmiliih monâtteh sii lahâaasâtlii vuoigâdvuođâ jotteeđ já kevttiđ luándu tiätukuávluin já monâtteh sii ohtâvuođâ ärbivuáválijd suhâkuávloid.  Nuorah iä innig oopâ luándulávt sämmilâš kuálástemäärbist já kuálástemärbi, toos lohtâseijee tiätu já teermih láá vaarâst lappuđ. Ärbivuáváliih pivdopiergâseh láá päcimin meddâl kiävtust uđđâ tekniik mield. 
Eres iäláttâsah  
Nuurrâm kulá ain tergâdis uássin sämmilij purrâmuš já amnâs skappuumân. Muorjijd puáhtá nuurrâđ meid vyebdimnáál.  Sämmilijn láá jiejah, ärbivuáváliih suuvâi kiävtust leijee nuurrâmkuávluh, main noreh luámánijd, juuŋâid já soorijd. Iärrásij kuávloid iä ärbivuáválávt moonâ. 
Pivdo ađai miäcástem lii kuhháá lamaš eres sämmilij iäláttâsâi uássin. Miäcástem ij lah ohtuunis kannatteijee iäláttâs. Tááláá ääigi miäcásteh eromâšávt soorvâid sehe riävskáid. Sämmilii pivdokulttuurist riävskáh pivdojeh kielâiguin. Miäcásteijein láá kiävtust nk. riävskákäärdih, main miäcásteijeeh rähtih jieijâs navdâšemkuávloid jieijâs riävskákielâi kaardijd. Nuubij navdâšemkuávloid iä moonâ pivdeđ riävskáid.  Ärbivuáválávt riävskáh pivdojii ton verd ko taid tarbâšii eres purrâmuš lasseen já meid vyebdimnáál huolâtmáin kuittâg tast, ete nääli piergejii. Riävskánääli heiviittâlmeh láá toohâm riävskái pivdem vaigâdubbon. 
Eennâmtuálu poođij sämikuávlun 1700-lovvoost já eromâšávt Ucjuv já Aanaar kuávlust kuálástem- já pivdokulttuur uássin. 
Čäällimkodde 
Sämitige čäällimkodde šadda kuulmâ toimâttuvâst: 
1. Almos toimâttâh hoittáá ekonomia-, pargojuávkku- já eres almoshaaldâšmân kullee aašijd. 
2. Sämikielâ toimâttâh olášut säämi kielâlaavâ (laahâ 1086/2003, asâttâs 108/2004) miäldásijd pargoid. Tot ana huolâ laavâst uáivildum jurgâlusâi tooimâtmist jieškote-uv virgeomâháid já lájádâssáid, iššeed virgeomâhijd já lájádâsâid sämikieltáiđusâš tuulhâi hahâmist sehe eres säämi kielâlaavâst uáivildum pargoin sehe čuávu säämi kielâlaavâst asâttum mittomerij olášume já taha táárbumield alguid sämikielâ kevttim oovedmân. 
3. Škovlim- já oppâmateriaaltoimâttâh valmâštâl já olášut lävdikode kieđâvuššâm aašijd. Tot västid sämikielâlâš oppâmateriaal vuáváámist, valmâštâlmist já jyehimist, säminuorâi taaidâtábáhtus orniimijn, almostit sämimáttááttâs lovottuvâid já tuálá ohtâvuođâ sämimáttááttâs uárnejeijee kieldáid já škovláid sehe máttááttâs haaldâšmân. Toimâttâh valmâštâl já olášut meiddei säämi škovlimašij ohtsâšpargo-orgaan čuákkimij aašijd já uáslist säämi máttááttâshaldâšem tave-eennâmlâš ohtsâšpaargon. 
Toimâpääihih  
Sämitige čäällimkode váldutoimâpäikki lii Anarist. Sämitiggeest láá uálgitoimâpääihih meiddei Iänuduv já Ucjuv kirkkosiijdâin. 
Sämitigge almoot uuccâmnáál kuttâ stipend 
Sämitigge almoot uuccâmnáál ohtsis kuttâ 500 euro stipend, moh láá uáivildum sämikielâ já/teikâ sämikulttuur válduaamnâs- já uálgiaamnâsuáppeid ollâtääsi škovliimist. 
Occein pivdojeh eromâš vuáđustâsah stipend uážžumân. Vuáđustâssân pyehtih leđe el. oppâčáitus-pargo rähtimân lohtâseijee eromâš koloh teikâ aassâmpäikkikode já oppâmpäikkikode kuhes kooskâst šaddee mätkikoloh. Rijjâhámásiih ucâmušah pivdojeh toimâttiđ vuossaargâ 7.11.2014 tme 16 räi čujottâsân Sämitigge/ škovlim- já oppâmateriaallävdikodde, SAJOS, 99870 Aanaar. Ucâmušân kalga lahteđ kopio oppâre-gisterváldusist. Ucâmuš puáhtá vuolgâttiđ meid šleđgâlávt čujottâsân 
Váijuvâš teikâ maŋanum ucâmušah iä kieđâvuššuu. 
Anarist 14.10.2014 Sämitigge/ škovlim- já oppâmateriaallävdikodde 
Seenaat-kiddoduvah 
Seenaat-kiddoduvah västid Saijoos huksiimist sehe haaldâš kiddoduv ton valmâštum maŋa. 
Seenaat-kiddoduvah lii staatâ finnodâhlájádâs, kote fáálá sajepalvâlusâid ovdâsajasávt staatâhaldâttâhân. Toimâtiilij laiguuttem, investistem, kiddodâhriggoduv ovdedem já haldâšem hämmejeh palvâlusâi vuáđu. Äššigâsáid kullojeh eres lasseen staatâ toimâttuvah, ministeriöh, tutkâmuš- já kulttuurlájádâsah, faŋgâleh sehe piäluštâshaldâttâh. Äššigâs toimâtiilijn huolâttem ij lah tuše tiilij laiguuttem - Seenaat-kiddoduvâi falâldâhân kulá šaddee, äššigâs táárbuin vyelgee palvâlusvaljiittâs. 
Seenaat-kiddoduvâi ohtâvuođâolmooš Säämi kulttuurkuávdášprojektist lâi proojeektjođetteijee Kati Jokelainen. Kove: Halo-Arkkitehdit/Tuomas Niemelä 2010. 
Lostâmediatiäđáttâsah:  
- Saijoos häärjipaajeedmeh 14.4.2011. Luuvâ tiäđáttâs. 
Sämitigge uážui aalmugijkoskâsâš tubdâstâs 
Sämitigge já Meccihaldâttâs uážžoin kijttosijd pälgájalgejeijee pargoost Akwé: Kon -ravvui heivitmân. 
Sämitigge, pirâsministeriö já Meccihaldâttâs uárnejii 17.10 paldâlâstábáhtus biodiversiteetsopâmuš 11. uásipeličuákkimist Hyderabadist, Indiast. Tilálâšvuođâst oovdânpuohtui Akwé: Kon -ravvui heiviittem Suomâst Pänituoddâr meccikuávlu hoittám- já kevttimvuávám rähtimist. Suomâ lii vuossâmuš staatâ, mii lii heiviittâm ive 2004 biodiversiteetsopâmuš 7 uásipeličuákkimist tuhhiittum ravvuid. Iävtutátulâš Akwé: Kon -ravvui uávilin lii turviđ luándu maaŋgâhámásâšvuođâ siäilum sehe algâaalmugkulttuur luándukoskâvuođâ já ärbivuáválii tiäđu siäilum. Akwé: Kon -ravvuuh fäälih lattimvyevi, moin sämmilij uásálistem projektij já vuáváámij valmâštâlmân, vaikuttâsâi árvuštâlmân já miärádâstohâmân puáhtá turviđ. Akwé: Kon -ravvui heiviittem Pänituoddâr meccikuávlu hoittám- já kevttimvuávám rähtimist valmâštâllui pirâsministeriö asâttem aalmuglâš artikla 8(j)-pargojuávhu pargoost. 
Sämitige ovdâstij paldâlâstábáhtusâst lahâčällee Aimo Guttorm. Guttorm puovtij jieijâs saavât oovdân, et "Suomâ sämitigge ana Pänituoddâr hoittám- já kevttimvuávám valmâštâllâm ohtâvuođâst olášittum Akwé: Kon -proosees tehálâžžân sämmilij vuoigâdvuođâsajattuv olášume tááhust." 
Akwé: Kon -ravvui heiviittem lii valmâštâllâm Meccihaldâttâs já sämitige vuáđudem ohtsâš pargojuávkku, moos sämitigge lii nomâttâm jesânijd. Pargojuávhu jesâneh láá ärbivuáválii tiäđu haldâšeijeeh já pargojuávhust láá ovdâstum jieškote-uv ahejuávhuh já suhâpeleh sehe kuávlu palgâsij puásui-išedeh. Pargojuávhu saavâjođetteijen lii toimâm sämitige II värisaavâjođetteijee Heikki Paltto. 
"Ravvuuh vyelgih tast, et algâaalmug ovdâsteijeeh váldojeh fáárun vuáváámân aaibâs aalgâ rääjist, ige iäskán talle ko pargo lii jo kuhás ovdánâm. Lii aaibâs eres äšši porgâđ oovtâstpargoost savâstâlmáin ko táttuđ kommentijd jo ohtii čaallum version", tiäddud paldâlâstábáhtusâst sárnum spesiaalvuávájeijee Sanna-Kaisa Juvonen Meccihaldâttâs luándupalvâlusâin. "pargovyehi lii lamaš mielâsâš puoh uásipeelijd, já tuáimá tuođâi pyereest." 
Aalmuglâš biodiversiteetpargojuávhu jeessân, sämitige saavâjođetteijee Klemetti Näkkäläjärvi lii tuđâvâš Suomâ sämitige uážžum tubdâstâsân. ”Mij lep porgâm tuođâi ennuv aalmuglávt já aalmugijkoskâsávt-uv artikla 8(j):n olášutmân já tiäđust-uv mii uážžum tubdâstâs lieggee. Oovtâstjottee rooli puáhtá še ovdâsvástádâs já pargo lii vala ennuv oovdâst sämmilij ärbivuáválii tiäđu suoijâlmân Suomâst”, saavâjođetteijee hundâruš. Staatârääđi tuhhit čohčuv prinsiipmiärádâs aalmuglâš biodiversiteetstrategian ihán 2012. ”Sämitigge vuárdá biodiversiteetstrategiast já eromâšávt ton olášutmist ennuv. Vyerdip, et Suomâ olášut aalmugijkoskâsâš oovtâstjotten aalmuglâš artikla 8(j)-pargojuávhu loppâraapoort oovdânpuáhtám tooimâid”, Näkkäläjärvi tiäddud. 
Akwé: Kon -ravvuuh 
Pirâsministeriö COP11-siijđoh 
Mun lam Milla Elmiina Pulska (2008) 
Mun lam 19-ihásâš já vuálgus Vuáčust, mii lii Suomâ mädimus sämisijdâ. Tääl aasâm Kuovdâkiäinust, mast jođám sämikielâlii ollâškoovlâ, Sámi allaskuvla, já sihtiim sämikielâlâš luokamáttáátteijen. Kiđđuv 2008 valmâštuvvim Ucjuv sämiluvâttâvâst. 
Iännám pehti lam finnim mielâkiddiivâšvuođâ musikkân, moin lam pargeldâm ubâ eellimavveem. Mun lam lávlum já juoigâm eres vuáččulij nieidâiguin, mut innig jiem njálmám leehâst, pic tuše suáitám. Piano lam suáittám uccânieidii rääjist já juuttim vuáđuškovlâaaigij pianosuáittimtiijmijn Suáđigilist 100 kilomeetter keččin. Vuáđuškovlâaaigij vuáđudijm siijdâ nieidâiguin bäändi. Tastoo monnii muddoost suáitiškuođijm sämikielâlâš muusik já ko čuákánpieijâm hámášui, te mii suáittim musikkist šoodâi sämikielâlâš rock. Bäändi nommâ lii SomBy, mii puátá 1800-lovo káártást, mast lohá Vuáču pehti Sombio-by. Suobbâd lii lamaš vijđes kuávlu já toollâm siste maaŋgâid siijdâid, main uási paccii Loka tulvâdemáldá vuálá. 
Kiđđuv 2008 toovâim skiärurähtimsopâmuš Tuupa Records -skiärrufinnoduvváin já siämmáá kiiđâ vyesimáánust mist almostui EP-skiärru Cáhppes Lasttat, mast láá vittâ mii jieččân ráhtám pitá. Mij lep jottáám suáittimmaađhijn ennuv Laapi lääni kuávlust já moddii meid váhá mäddiláá-uv. Tääl mij rähtip uđđâ biisijd puáttee oleskukkosii albumân, et must mana muusikrähtimân ennuv äigi, mut ij tot häittid, ko rähistâm čääliđ biisij saanijd já nuottiđ muusik. Ton pargoost uážžu polttođ jieijâs tobdoid já jurduid já rähtiđ maidnii uđđâs ulmui kuullâmnáál. 
Muu mielâst lii tuođâi tehálâš, et rähtip lavluidân sämikielân, ko toin lain pyehtip sämmilijn uđđâ peelijd uáinusân válduaalmug uáinimnáál, luptip säämi kulttuur positiivlávt uáinusân já ovdedep tom. Sämmilâšvuotâ lii muide-uv ko poccuuh, juoigâm, tullâpiällást káhvástâllâm, kuáđist šleđgâttáá aassâm já eres stereotypiaid. Sämmilâšvuotâ puáhtá leđe rock, sämmilâšvuotâ puáhtá leđe jyehilágán váldálâš – mii nuorah tuše kolgâp tuostâđ leđe sämmiliih já porgâđ tom maid halijdep. 
Must láá poccuuh, et puásuipargoid mana še ennuv äigi. Keessiv jođám vyesimiärkkumijn já lam lamaš tääl meiddei muávloin čokkimpargoin mieldi muádi keesi ääigi. Čohčuv já tälviv láá oppeet pygálusah já njuovvâmpargoh. Pirrâ ive láá jyegimuđušiih puásuipargoh. Poccuuh láá munjin teháliih, ko toh lahteh muu madârvaanhimáid já meid sämmilâšvuotân. Ige tot lah tuše pargo pic eellimvyehi. 
Sáárnum sämikielâ, já veikkâ tot ij lahkin muu eenikielâ, te tot lii munjin tehálâš kielâ jieččân sämmilâšvuođâ keežild. Lam luuhâm tom ubâ škovlâave vieres kiellân, já čaallim tom pajeuáppeečálusijn-uv. Lii vaidâlittee, et Vuáčust sämikielâ sirdem puátteid suhâpuolváid mahtnii orostij, já sämikielâ eenikielânis sárnooh láá tobbeen riävtui tuše puáris ulmuuh. Halijdiččim, et liččim finnim sämikielâ eenikiellân, mut ko tot ij lah máhđulâš, te ááigum máttááttâllâđ kielâ pyereest já sirdeđ tom jieččân párnáid eenikiellân. 
Kooveest SomBy Anarist kiđđuv 2008 skiäru almostittem maŋa. Milla kuálmád čižetpeln. 
Säämi elleekove 
Sammallahti sänikirje uđđâ teddilâs almostui 
Uđđâ teddilâs Pekka Sammallahti säämi-suomâ-säämi sänikirjeest (Sámi-suoma-sámi sátnegirji) lii almostum. Sämitigge almostittij nálásâšteddilâs Girjegiisá Oy algâaalgâst ive 1993 almostittum kirjeest. 
Sänikirje säämi-suomâ –uásist láá paijeel 12.000 säännid, suomâ-säämi –uásist vuot paijeel 20.000 säännid. Sänikirje sämikielâ uáivild tavesämikielâ. Kirje loopâst láá luvâttâllum el. tavesämikielâ nominij já veerbâi sujâttemtiijpah já adelum motomeh ovdâmeerhah suujâtmist. 
Säämi-suomâ-säämi sänikirje láá koijâdâm ennuv ovdebáá teddilâs nuuhâm maŋa. Kirje lii tääl finniimist Sámi duodji-käävpist Sajosist Anarist, seervi nettikäävpist  teikâ sämitige škovlim- já oppâmateriaaltoimâttuvvâst ritva.tammela(at)samediggi.fi. 
Vuossâmuš tavesämikielâlâš škoovlâ kárttákirje almostui 
Vuossâmuš tavesämikielâlâš kárttáčuágáldâh škoovlâi várás lii almostum. ´Skuvlla kártagirji´ lii uáppee vuáđučuágáldâh já tast kávnojeh tiäđuh Suomâst, Tave-enâmijn já sierâsnâs eennâmoosijn. Káártái lasseen kirjeest lii luvâttâllâm jiečânâs staatâin oovtâst jieijâs lipuiguin já tavesämikielâlâš usâttâh. Luuvâ lase 
täst. 
Sämitige kulttuurtorjui uuccâm 2012 
Sämitigge ciälkká sämikielâlii kulttuur oovdedmân já sämiseervij tooimân čujottum meriruuđâst ihán 2012 (säämi kulttuurmeriruttâ) mieđettemnáál šaddee torjuid 
uuccâmnáál 
City-sämmilâš Ruávinjaargâst 
Mun lam šoddâm 5.11.1990 Ruávinjaargâst. Ton rääjist lam aassâm sämikuávlu ulguubeln. Mii pääihist láá kuittâg ovttuu sárnum ´päikkikiellân´ tavesämikielâ, et lam máttám kielâ nuuvt kuhe ko peri muštám. Lasseen lam finnim sämikielâ máttááttâs vuáđuškoovlâst. Muštám ain ko tot lâi ucánjáhháá oomâs ko jieččân enni máttááttij já adelij päikkiliävsuid. 
Munjin sämmilâšvuotâ meerjhâš ennuv. Kiävtám mááccuh mielâstubbooht ko čapis lädikáárvu, ko mááccuh lii vuohâsub, muččâdup já mii lii tehálâš, tot muštâl kost muu suuhâ puátá já mii mun lam. Lam meiddei annaam jieččân eenâb sämmilâžžân ko syemmilâžžân. Sämmilâšvuotâ lii ovttuu lamaš uáli nanos mii perruu argâpeeivist veikkâ sämikielâ sárnum lâi máhđulâš tuše pääihist, uárbimpelijguin, viljâpelijguin já ááhu lunne. 
Iiskâm peessâđ luuhâđ Oulu talhâstieđâlâš tieđâkoodán, ko tuáhtár áámmát lii lamaš muu peivinaaveer pajetääsi rääjist. Tuáivum meiddei, et puávtáččim puátteevuđâst ovtâstittiđ sämikielâ meid jieččân paargon. Lam iiloost, et máátám sämikielâ já puávtám kevttiđ tom rijjâ kuás peri halijdâm. Halijdiččim sirdeđ taam siämmáá tobdo já rijjâvuođâ meiddei puáttee puolváid, assiiba sij sämikuávlust tâi ton ulguubeln. 
Mun lam Satu Aikio (2008) 
já lam šoddâm masa 25 ihheed tassaaš anarâšperruu nuorâmužžân, moos jieččân lasseen kuleh eeči, enni sehe stuorrâuábbi já -viljâ. Pärnuvuottân já nuorâvuottân lam viättám Čevetjävrmaađij pellâst uccâ sijdiist, mon nommâ lii Vävli. Tobbeen muu vaanhimeh äässih ain-uv. Tááláá ääigi muu kiäinu lii tuálvum asâstâllâđ Avelân, kost muu viljâ já uábbi-uv aassâv. 
Vuáđuškoovlâ lam jottáám Kaamâsist (1-3lk) já Anarist (4-9lk) sehe luvâttuv Avelist. Pajeuáppeekappeer finnim maŋa ive 2003, eellim jođettij muu sierâlágán pargosoojij maŋa luuhâđ peerâpeivitipšon säämi máttááttâskuávdážân Avelân, kost valmâštuvvim nomâttum ámáttân čohčuv 2008. Tääl poorgâm Anarist anarâškielâ kielâpiervâlist ađai peivikiäjust, mast párnáid sárnuh tuše anarâškielâ. 
Anarâškielâ lii oinum muu elimist ubâ elimân ääigi nuuvt kielâ keežild ko puđâldâs já pargo pehti. Pärnivuođâpäihistân Väävlist kuullim jyehi peeivi anarâškielâ, maid puásuialmai-kuálásteijeeiäččám sáárnui nuuvt siämmáá šiljopirrâsist aassâm ákku- já äijihruhijnân ko muu huolhijgijn-uv. Pääihist kuullâm já oppâm kielâ luuhim lase škoovlâst já oppâm lii jotkum onnáá peeivi räi, ko uđđâ anarâškielâliih säänih šaddeh ubâ ääigi. 
Ohtâ puđâldâsâin lii lávlum, mon ooleest toovâm tyellittälli meid lávlummaađhijd anarâškielân sierâlágán tilálâšvuođâin nuuvt ohtuu ko oovtâst obijnân-uv. 
Anarâškielâ lii ucceeblohokielâ, mii lâi kuhe uhkevuálásâš ton sárnoi vänivuođâ keežild. Tääl uáinám anarâškielâ puátteevuođâ čuovâdin eidu ive 1997 vuáđudum anarâškielâ kielâpiervâl áánsust sehe meid ton keežild, et kielâ máttááttuvvoo meiddei rävisulmuid, kiäh velttidhánnáá iä lah ain madduidis peeleest anarâšah. Aanaar sämimuseo Sijdâ, mast lam porgâm maaŋgâid keesijd, joođeet jieijâs uásild tiäđu aanaarsämmilâšvuođâst já kielâst. Oskom já tuáivum, et anarâškielâ áárvustanneem lii lasanâm já et tävjibeh meiddei tiäđušteh tááláá Suomâst sarnum kuulmâ jieskote-uv sämikielâ, main ohtâ lii anarâškielâ. 
Aanaarsämmilâšvuotâ meerhâš munjin kielâ sárnum lasseen tom, et puávtám kevttiđ anarâšmááccuh, maid kiävtám maaŋgâin jieškote-uv tilálâšvuođâin sehe meid lávdástâldijn. Ko maaŋgah toskedeh, maid piejâččii paijaalsis tilálâšvuođáid, must taat probleem ij ennustkin lah lamaš, ko puávtám kevttiđ sämimááccuh maaŋgâin sierâlágán tilálâšvuođâin. 
Tääm mun lam ilolâš, et puávtám jieččân uásild ovdediđ anarâškielâ sajattuv tááláá pargo pehti sehe meid muusik vievâst. 
Váldusali (ovtâstittum) 
Saijoos Váldusali heivee kongresáid, konsertáid já teatterčájáttâsáid. Váldusali čuággán Auditorio Dollast já Maaŋgâtooimâsali Dollagáddist, mii lii ton tyehin já mon puáhtá iäruttiđ siirdâseinijn auditoriost. Váldusali lii Saijoos stuárráámus ohtâlâs čokkânemsaje. Váldusali puáhtá mutteđ MAKSI- já SHOW -háámáid táárbu mield. 
SAIJAASVUOTÂ JÁ KAPASITEET:  
* Sali olesvijđodâh: 417 m2 (kukkodâh s. 27,5 m x kobdodâh 17 m) 
MAKSI-häämi 430 ulmui   
Kongresáid, škovliittâssáid, luvâlduvváid já tilálâšvuođáid, main tarbâšuvvojeh valjeest čokkâmsajeh keččeid. 
* Kejâttâh: Kiidâs čokkámsajeh alaneijee kejâttuvvâst 190 ulmui + täsilättest pođoistoovlih 234 ulmui + 6 saje luvâldelleid. Sajeh ohtsis 430 ulmui. 
* Čájáttâssaje s. 50 m2 (kobdodâh 12 m x jieŋŋâlvuotâ 4 m). 
SHOW-häämi 190 - 254 ulmui  Konsertáid, show-čájáttâssáid, teatterčájáttâssáid teikâ tilálâšvuođáid, main tarbâšuvvoo eromâšávt stuorrâ čájáttâssaje. * Kejâttâh: kiidâs čokkámsajeh alaneijee kejâttuvvâst 190 ulmui (9 čokkámráiđud), kuás finnee nuuvt stuorrâ čájáttâssaje ko máhđulâš  
* Čájáttâssaje: 270 m2 (kobdodâh 17 m x jieŋŋâlvuotâ 16 m) 
TEIKÂ lasettuvojeh váhá čokkámsajeh já uceduvvoo čájáttâssaje: 
* Kejâttâh: kiidâs čokkámsajeh alaneijee kejâttuvvâst 254 ulmui (12 čokkámráiđud). Kejâttâh vuáđuhäämist, maaŋgâtooimâsali čájáttâssaijeen. 
* Čájáttâssaje: 200 m2: kobdodâh 17 m x jieŋŋâlvuotâ 12,5 m. 
TEKNIIK JÁ PIERGÂSEH:  
* Dokumentkamera * Videoráđádâllâmpaddimpiergâs 
* Blu-ray -čuojânâs, DVD/VHS-kuálusčuojânâs 
* Jienâtävistem * Paddimmáhđulâšvuotâ 
* Elektronlâš vielgiskággá stuárudâh: 5 m x 12,5 m * Ränis & vielgis tuávváškäägis 6 m x 18 m 
* Lostâdâhtavlu 
* Sárnumstovli 
LASEMÁÁVSUST/SIERÂTIILÁÁMIST  
* Paddim- já simultaantulkkummáhđulâšvuotâ viiđâ kielân (vittâ kiidâs tulkkumviste); 
Saijoos Čuákkim- já tábáhtuspalvâlusah uárnee sämikielâi tuulhâid. 
* Tulkkumviistij stuáruduvah: 2 stk x 9,5 m2, 2 stk x 6 m2 já 1 stk x 8 m2 
* Tánssámráánu čájáttâssajan 
* Čuákkimfaalâdmeh. Luuvâ lase. 
ERES VUOTÂNVÄLDIM:  
* Váldusalist juvâstâhvyebdimvuoigâdvuođah. Falâdemtiiláámijd kalga rähtiđ ovdil čuákkim, puh 010 839 3109, 
* Huolâttâssiisâmoonnâm (uuvsâ kobdodâh 2,2 m) njuolgist váldusali čájáttâssajan. 
Säämi kielârääđi 
Säämi kielârääđist láá ovdâstum puoh kulmâ Suomâst sarnum sämikielâ: tavesämikielâ, aanaarsämikielâ já nuorttâsämikielâ. 
Kielârääđi pargon lii ereslasseen alnetoollâđ já ovdediđ Suomâst kevttum sämikielâid, adeliđ ravvuid já avžuuttâsâid kielâ- já nommâduvhuolâttâsân sehe terminologian lohtâseijee aašijn, ovdediđ kielâ tutkâmuš, jyehiđ tiäđu sämikielâin já uásálistiđ tave-eennâmlâš kielâohtsâšpaargon. Lasseen säämi kielârääđi addel oovtâst sämikielâ toimâttuvváin vaaljâpojijmield muštâlus sämitiigán sämikielâ kyeskee lahâasâttâs heivitmist sehe sämmilij kielâlâš vuoigâdvuođâi olášuumeest já kielâtile ovdánmist. 
Kielârääđi jesâneh vaaljâpaajeest 2012-201:5  
Jeessân:  
Magga Ulla, vsj. 
Morottaja Petter 
Lumisalmi Erkki 
Fofonoff Merja 
Vuolab-Lohi Kaarina 
Värijeessân:  
Kuuva Petra 
Pautamo Ellen 
Marja-Liisa Olthuis 
Sanila-Aikio Tiina 
Magga Bigga-Helena 
Kielârääđist lii tehálâš poolitlâš rooli sämikielâlâš vuoigâdvuođâi koccen já sämikielâi ovdedeijen oovtâst sämitige čäällimkoddeest tuáimee sämikielâ toimâttuvváin. 
Tehálâš uási kielârääđi pargoost lii ohtsâšpargo säämi kielâlävdikuddijn sehe eres sämi- já ucceeblovokieláin já kielâtutkâmuššáin pargee pelijguin, moh láá ovdâm. Kotus (Päikkieennâm kielâi kuávdáš). Kielârääđist láá meiddei ovdâsteijeeh Euroop ucceeblovokielâi toimâttuv (EBLUL) Suomâ uásáduv, FIBLUL stiivrâst. 
Säämi kielâlävdikodde (sgl) 
Säämi parlamentaarlâš rääđi vuálásâžžân tuáimee säämi kielâlävdikode pargo uđâsmittoo ohtsâštave-eennâmlâš Interreg-ruttâdlâš havváin. Säämi parlamentaarlâš rääđi (Suomâ, Taažâ já Ruotâ sämitigij oovtâstpargo-orgaan) lii algâttâm 1.1.2013 ohtsâštave-eennâmlâš sämikielâ áámmát- já reesuuskuávdáá vuáđudemproojeekt, mii nohá 30.6.2014. SÁFÁ2 – Yhteispohjoismaisen saamen kielen ammatti- ja resurssikeskuksen perustamishanke Tave-eennâmlâš säämi kielâohtsâšpargo lii kuullâm iivijn 1971-1996 Sämirääđi asâttem säämi kielâlävdikoodán, mast lijjii ovdâstum puoh Tave-enâmij já Ruošâ sämikielâi häämih. Kielâlävdikodde lopâttui ive 1996 já Suomâ, Ruotâ já Taažâ sämitigeh soppii kielâohtsâšpargo uđđâsist orniimist tigij vuálásâžžân ive 1997. Sopâmuš tave-eennâmlâš kielâohtsâšpargoost vuáláčallui säämi aalmugpeeivi 6.2.1997 Truándimist, kuás tohhui meiddei sopâmuš säämi parlamentaarlâš rääđi vuáđudmist. 
Sämitigge nanodij ive 2013 ruttâtuálulopâttem 
Sämitige čuákkim nanodij ive 2013 ruttâtuálulopâttem. Ruttâtuálulopâttem lâi 43 176,06 eurod. 
Sämitige čuákkim lâi budjetistâm ihán 2013 71 000 euro vuálápáácu budjet. Eidusii tooimâ puátuseh lijjii 5 886 066,90 eurod já manoh -5 842 487,75 eurod. Sämitige manoin fasta (pargoviehâ- já toimâtilekoloh) lijjii 85 %. 
Sämitige eidusii tooimâ puáđus lâi 55 338,13 eurod. Eidusii tooimân kuleh riehtiministeriö almos staatâtorjuu kiävttu, säämi kielâoovtâstpargo, nuorâirääđi toimâ, säminuorâi taaiđâtábáhtus já tave-eennâmlâš sämisopâmuš. Säämi kulttuurkuávdáš Saijoos palvâlemohtâdâh, mii hoittáá Saijoos palvâlemvyebdim já kulttuurkuávdáá toorjâpalvâlusâid, toovâi táápu -8 448,68 eurod. 
Sämitige tilitärhisteijeeh láá tilitärhistemmuštâlusâstis pahudâm, ete sämitige ekonomia já haldâttâh láá hoittájum lavâlávt já miärádâsâi miäldásávt. 
Sämitige ive 2013 toimâmuštâlusâst láá kieđâvuššâm vijđáht sämitige jieijâs tooimâ já budjetihán já vaaljâpajan asâttum uulmij olášume. Sämitigge lii uđâsmittâm toimâmuštâlus rähtimvyevi. Sämitigge adelij ive 2013 198 sierâlágán ciälkkámuš teikâ čállus. Tain 154 lijjii ciälkkámušah, 4 iävtuttâsah já 40 muštottemčálusid teikâ väidimid. 
Sämitiggeest lijjii ohtsis 83 ovdâsteijed sierâ pargojuávhust. Sämitigge ráđádâlâi muštâlusive sämitiggelaavâ § 9 miäldásijd ráđádâlmijd ministeriöiguin kulmii já eres virgeomâháiguin neljii. Lasseen sämitiggeest lijjii kerdiluándusiih čanosjuávkku- já ovdâstemteivâdmeh 65 keerdi. 
Nube toimâivvees Sajosist ellii s. 12 000 čuákkim- já tábáhtusäššigâssâd. Sajosist uárnejii muštâlusive ääigi 40 aalmugtábáhtusâid. 
Muštâlusive sämitiggeest lijjii joođoost 7 sierâ projektijd, main sämmilij sosiaal- já tiervâsvuođâpalvâlusâi ovdedemrááhtus- haahâ nuuvâi ive 2013. 
Ihán 2013 lijjii asâttâm kuttâ váldu-ulme: sämitiggelaavâ uđâsmittem, ILO 169-sopâmuš ratifisistem, tave-eennâmlâš sämisopâmuš, sämikielâi iäláskittemohjelm já biodiversiteetsopâmuš artikla 8(j) olášuttem, uáiviminister Jyrki Katais haldâttâsohjelm sämikirjiimij ovdedem sehe sämitige pargoviehâpooliitlij ohjelmij tuhhiittem. Váldu-uulmijd olášuttii válduoosijn sämitige eidusii tooimân mieđettum meriruuđáin. Váldu-uulmijn sämitige pargoviehâpoolitliih ohjelmeh láá tuhhiittum já artikla 8(j) olášuttem lii pehtilittum. Eres váldu-uulmeh iä budjetive ääigi ovdánâm suuijâi tiet, moh iä lamaš sämitiggeest kiddâ. 
Sämitige almos toimâttâh lii varrim 
Sämitige almos toimâttâh lii varrim eres vistijd Aanaar Rivdulân (Vasatokka kiddodâh). Uđđâ čujottâs lii Angelintie 696, 99870 Aanaar. Kielâ- já škovlim- sehe oppâmateriaaltoimâttuvah láá Aanaar markkân kuávdážist, čujottâsâst Lehtolantie 1. 
Aalmugijkoskâsávt miänástum Adjágas váldulávdástellen Ijâtti 
Aalmugijkoskâsávt miänástum sämmilâšmuusikjuávkku Adjágas puátá porgemáánust Anarân Ijâttis ijjâ – algâaalmugij muusiktábáhtus váldulávdástellen. 
– Konsert lii Adjágas vuossâmuš Suomâst. Ijâttis ijjâ -festivaalorganisaatio lii ilolâš, ko uážžu vuástáväldiđ tábáhtusân návt merhâšittee sämmilâšmuusikjuávhu já et sii muusik kuullâp viijmâg-uv Suomâ sämikuávlust, rámmoo festivaaljođetteijee Anna Näkkäläjärvi. 
Adjágas ovtâstit musikkistis tavesämmilii juáigus já modernijd muusiklâš iivnijd. Juávhu majemuš almostittem lii album Mánu rávdnji (2009), mon ovdedij juávhu deebyytskiärru Adjágas (2006). Adjágas lávdástâlâi Vancouver olympialij kulttuurohjelmist já lii uáli pivnohis juávkku nuuvt päikkienâmist Taažâst, ko aalmugijkoskâsávtuv. 
Ive 2010 teeman oohtânkulluuvâšvuotâ  
Ijâttis ijjâ, mii uárnejuvvoo čiččâd kerd, škáájá Aanaar kirkkosiijdâst 20.–22.8.2010. Festivaal lii vuáháduttám sajattuvâs tehálumosin sämimuusiktábáhtussân Suomâst. Festivaal teeman taan ive lii algâaalmugij oohtânkulluuvâšvuotâ. Algâaalmugeh puátih Anarân kuulmâ sierâ nannaamist já kulttuurij kuáhtám lii áinoošlajâsâš festi-vaal historjást. 
Ijâttis iijâ váldutábáhtus lii Ijâttis iijâ –konsert, mii uárnejuvvoo lávurduv 23.8. Tast kuullâp Adjágas muusik lasseen algâaalmugkuosij muusik, ärbivuáválij säämi vookaalmusikšlaajâi lávdástelleid sehe säämi räp Amocist já Ailu Valleest já ennuv eres-uv sämimuusik. 
Ijâttis ijjâ –tábáhtus uárnejeh oovtâst Anára Sámisearvi, Sämitigge, Säämi máttáátâs¬kuávdáš, Sämiuseo Sijdâ, Aanaar kieldâ, Giellagas-instituut já Aanaar servikodde. 
Uábbám, viljâm! 
Lasetiäđuh festivaaljođetteijee Anna Näkkäläjärvist, www.ijahisidja.fi . 
Sämitigge tieđeet sämitiggelaavâst 
Ovdâskode vuáđulahâváljukodde lii pivdám sämitiggeest 4.3.2015 ciälkkámuš haldâttâs oovdânpyehtimist sämitiggelaahân (HE 167/2014) vp váljukode čuákkimân, mii álgá 5.3.2015 tijme 8.30. 
Sämitigge lii adelâm kirjálii ciälkkámuš. Sämitigge almostit päikkisijđoinis puoh ciälkkámušâid, maid lii adelâm váljukoodán, ko vuáđulahâváljukodde lii finnim pargos loopân. Sämitigge addel vuáđulahâváljukoodán pargoráávhu. 
Sämitige 5.3. adelem ciälkkámuš vuáđuduvá sämitige čuákkim tuhhiittem miärádâssáid čuákkimijn 4/2013 já 2/2014 sehe sämitige čuákkimij tuhhiittem eres ciälkkámuššáid já vaaljâpaje toimâohjelmân. Haldâttâs oovdânpyehtimist lii sämitige adelem tiätun vuáđuduvvee munemietâmâš. Vuáđulahâváljukode suogârdem nubástusâin sämitiggelaahân ij lah sämmilij tiätun vuáđuduvvee munemietâmâš. 
Sämitige uáivil lii, ete sämitige valjáid kyeskee njuolgâdusâid kalga heiviittiđ taan ive sämitiggevaaljâin. Sämitiigán tehálumos haldâttâs oovdânpyehtimist lii sämmilâšmiäruštâllâm sehe oovtâsttoimâmkenigâsvuotâ já sämmilij algâaalmugsajattuv turvim já ovdedem já tot váátá tai tuhhiittem haldâttâs oovdânpyehtim miäldásávt. 
Haldâttâs oovdânpyehtim kalga tuhhiittiđ äššisiskáldâs peeleest tagarin sehe jieš lahâteevstâ ete tai sierânâsvuáđustâsâi uásild. Sämitige iävtuttem uáivil lii tot, ete sämitiggelaavâst kalga leđe sämmilij tiätun vuáđuduvvee munemietâmâš. 
Sämitigge kunnijât staatârađđijn finnejum ohtsâšibárdâs sämitiggelaahân já váátá taam ohtsâšibárdâs kunnijâttem meid ovdâskoddeest. 
Sämitigge taha puoh maid máhđulâš, vâi sämitiggelaavâ puáhtá tuhhiittiđ taan ovdâskodepaajeest sämmilij tiätun vuáđuduvvee munemietâmâššáin.  Sämitigge ij tuhhit sämmilij algâaalmugsajattuv hiäjusmitmijd ige luovâ prinsiipijnis ige árvuinis já tuáimá almosčuákkim adelem miärádâsâi miäldásávt sämitiggelaavâ ovdâskoddekieđâvuššâm ääigi. 
Sämitigge 5.3.2015. 
Haldâttâhhoovdâ meriäigásii virge uuccâmnáál 
Sämitigge almoot uuccâmnáál HALDÂTTÂHHOOVDÂ meriäigásii virge 1.2.2014 – 31.1.2015 koskâsii ááigán, máhđulávt kuhheeb-uv ááigán. Haldâttâhhoovdâ váldupargon lii jođettiđ sämitige stiivrâ vuálásâžžân sämitige haldâttuv, ekonomia já pargojuávhu, tooimânpieijâđ sämitige miärádâsâid sehe suunnâttâllâđ já ovdediđ tige tooimâ. 
Tohálâšvuođâvátámâššân lii hiäivulâš aaleeb ollâškovlâtuđhos sehe uápásmem sämiaašijd já haldâttâhpargoid. Pargo miänástuvvee tipšom váátá šiev jođettemtááiđu, hárjánem pargojuávkkuhaldâttuvvâst, naavcâ vättee já ovdâsvástádâslâš porgâmân já šiev sämi- já suomâkielâ tááiđu. Ruotâ-/tárukielâ já eŋgâlâskielâ táiđu kiäččoo hiättun. Pälkki miärášuvá sämitige pálkkááttemvuáháduv vátávâšvuođâtääsi II mield (vuáđupälkki 3233,46 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Virge toimâsaje lii säämi kulttuurkuávdáá Sajosist. 
Ucâmušâid lahtosijdiskuin kalga toimâttiđ sämitige čäällimkoodán 13.12.2013 tme 16.00 räi čujottâssáin Sajos, 99870 Aanaar teikâ šleđgâpostáin čujottâsân www.samediggi.fi 
Anarist 14.11.2013 Sämitigge 
Säminuoräi konferens ohjelm 
Tiervâpuáttim Sämitige nuorâirääđi uárnim säminuorâi konfereensân säämi kulttuurkuávdáš Sajosân Anarân 6.-7.2.2014. 
OHJELM  
Tuorâstâh 6.2.2014, Parlamentsali Solju  
9.00 Puáttim já kähvi 
10.00 Konferens lekkâm nuorâirääđi sj. Laura-Maija Niittyvuopio 
10.30 Ij vajesaahân –lihâstâs aktivisteh Veeti Nevala já Seida Sohrabi 
11.00 SDP värisaavâjođetteijee Eero Vainio: Soováášvuotâ já soováášmettumvuotâ Suomâst 
11.30 Koijâdâllâm uásálisteid 
12.00 Peivimäälis Raavâdviäsu Galla 
13.00 Pargojuávhuh: Soováášvuotâ draama vuovijguin 
14.00 Juávhui puátusij keččâm 
16.00 Peivi nohá 
18.00 Aalmugpeeivi konsert Saijoos auditoriost 
Vástuppeivi 7.2.2014 Parlamentsali Solju , tulkkum puoh sämikieláid  
9.00 Kähvi 
10.00 Paaneelsavâstâllâm säminuorâi identiteetist 
Paaneelsavâstâlleeh: 
Tanja Sanila 
Mikkel Näkkäläjärvi 
Aslak-Uula Länsman 
Martta Alajärvi 
12.00 Peivimäälis Raavâdviäsu Galla 
13.00 Paaneel čuákánkiäsu já savâstâllâm 
15.00 Peivi nohá 
Ohjelmnubástusah láá máhđuliih. 
Tiervâpuáttim!  
Almottâtmeh majemustáá 24.1.2014. 
Almottâtmeh já lasetiätu: 
Kaisa Tapiola-Länsman 
kaisa.tapiola-lansman(at)samediggi.fi 
puh. 050 832 5179 
Laura-Maija Niittyvuopio 
laura.niittyvuopio(at)gmail.com 
puh. 040 846 3053 
- oppâmateriaal lii jurgâlum WSOY kirjerááiđust Matikka  .   
anarâškielân: Tanja Kyrö   
sijđoh: 180 
17,00 €   
Sämitigge 2011  
anarâškielân: Tanja Kyrö   
sijđoh: 192 
17,00 €   
Sämitigge 2012  
_______________________________________ 
anarâškielân: Iiris Mäenpää   
sijđoh: 192 
17,00 €   
Sämitigge 2012  
anarâškielân: Iiris Mäenpää   
sijđoh: 191 
17,00 €   
Sämitigge 2014  
_______________________________________ 
anarâškielân: Iiris Mäenpää   
sijđoh: 200 
17,00 €   
Sämitigge 2015  
Sämitige webropol-koijâdâllâm säämi kielâlaavâ olášuumist 
Sämitige Sämikielâ toimâttâh olášut webropol-koijâdâllâm säämi kielâlaavâ heiviitteemeest ivij 2012-2014 äigin. 
Koijâdâllâm lii uáivildum toid virgeomâhijd já virgeomâhij pargeid, kiäid säämi kielâlaahâ heiviittuvá. Västidemäigi lii čohčâmáánu loopâ räi. 
Koijâdâllâmluámáttuvvah láá sämikieláid já suomâkielân. Koijâdâllâmluámáttuvvah láá čujottum kieldâ já kieldâovtâstumij, staatâ já almolij haldâttâhsuorgij já sämiornijdumij pargoviehân. 
Puoh västidâsah kieđâvuššâjeh luáttámušlávt. 
Säämi kielâlaahâ (1086/2003) lii lamaš vyeimist paijeel 10 ihheed. Koijâdâllâm ulmen lii selvâttiđ sämikielâ kevttim virgeomâhâšpalvâlusâin, pargei sämikielâ tááiđu já sämikielâlij palvâlusâi vijđesvuođâ. 
Sämitigge čuávu laavâ heiviittem já addel avžuuttâsâid kielâlahâasâttâmân kulleid koččâmâšáid sehe taha aalgâid huámášum epičuággái tivvoom várás. 
Čielgiittâsâst ráhtoo raapoort. Čielgiittâsâst já koijâdâllâmluámáttuvvâst addel lasetiäđuid säämi kielâtorvočällee Siiri Jomppanen, puhelin 010 839 3111. 
Keejâ uánihisvideo ohtsâštave-eennâmlii kirjerájuautost. 
Suomâ já Taažâ rääjist, Tiänu piälláin jotá kirjerájuauto. Auto juuđâš siijdâin já škoovlâin väldikudij raajij paijeel. 
Váldu-ulmuuh: Päivi Laivamaa, Sisko Länsman, Njuárgám vyelitääsi uáppeeh. 
Stivrim: Päivi Magga, kuvvim/čuoppâm: Kauko Mustonen 
Pyevtittâs: Säämi máttááttâskuávdáš 2008 
Kukkodâh: 2,05 
Ijâttes iijâ paarnij- já nuorâipiäiván almmottâttâm aldasáid 250 pärnnid já nuorâd 
Ijâttes Ijjâ -festivaal álgá vástuppeeivi 15.8.2014 jo ärbivyehhin šoddâm paarnij- já nuorâipeivijn, kuus láá almottâttâm paijeel 240 pärnnid já nuorâd pirrâ sämieennâm. 
Ijâttes Ijjâ -festivaal álgá vástuppeeivi 15.8.2014 jo ärbivyehhin šoddâm paarnij- já nuorâipeivijn, kuus láá almottâttâm paijeel 240 pärnnid já nuorâd pirrâ sämieennâm. Peivi álgá škovlâlijd uáivildum muusikpargopájáiguin, moi stivrejeijen tuáimih taan ive algâaalmugkuosij lasseen el. kárášjuuvâst puáttee jyeigee Johan Anders Bær, anarâš ráppájeijee Amoc, SomBy-juávhust uápis artisteh Juho Kiviniemi já Oula Guttorm sehe Aila-duost uápis Jessika Lampi já Heli Aikio. Säämi párnáikulttuurkuávdáš Mánnu pelestis uárnee vástuppeeivi säminuoráid uáivildum "Stááluh mii kulttuurist"-pargopáájá Sämimuseo Siijdâst. Paarnij já nuorâi muusikpargopáájáid almottâttâm lii nuuhâm jo kidduv, mutâ Mánnu uárnim páájáid kiergân vala almottâttâđ. Lasetiäđuid Mánnu páájáin finnee párnáikulttuurkuávdáá toimâjođetteijest Petra-Biret Magga-Varsist p. 040 7325 503. 
Muusikpargopáájái maŋa paarnij- já nuorâipeivi juátkoo Ijâttes Iijâ Tásnáážiih -konsertijn, mii uárnejuvvoo Saijoos oovdâst . Pärnijuávhui lávdástemij lasseen konsertist kuullâp algâaalugkuosij muusik sehe pargopáájái puátusijd. Ijâttes Iijâ Tásnáážiih -konsert uárnejuvvoo Saijoos oovdân rahtum festivaalkuávlust tme: 13.00-15.15 já tot lii puohháid áávus nuuvtá konsert. Uárnejeijeeh tuáivuh sajan stuorrâ kuldâleijeejuávhu.  
Lasetiäđuh: 
Pyevtitteijee Išepyevtitteijee 
puh. 050 567 2204 puh. 050 439 8557 
Sämikielâ toimâttâh 
Sämikielâ toimâttuv pargeeh 
Kielâtorvočällee  
Siiri Jomppanen 
-toimâttuv hovdâ 
-säämi kielâlaavâ olášume kocceem já čuávvum 
-kielâlaavâst já eres sämmilij kielâlâš vuoigâdvuođâin tieđettem. 
-sämiaalmug já virgeomâhij ravvim já uápistem säämi kielâlaavâ kevttimist já heivitmist 
-toimâsuárgán lohtâseijee sämmilijd kyeskee aašij kieđâvuššâm čuávvum jieškote-uv virgeomâhijn 
-säämi kielârääđi oovdânpyehtee já čällee sehe 
-miärádâsâi olášutten jieijâs pargoid kullee aašijn 
Kielâjurgâleijeeh  
I Kielâjurgâleijee – Irma Laiti , toimâpäikki Aanaar, 
II Kielâjurgâleijee –  Anja Vest , toimâpäikki Aanaar, virgerijjâst 31.10.2016 
Má. Kielâjurgâleijee  Anneli Länsman 
IV Kielâjurgâleijee – Kirsti Guttom , toimâpäikki Ucjuuhâ 
Má. kielâjurgâleijee Seija Aikio-Järviluoma 
Aanaarsämikielâ jurgâleijee – Tanja Kyrö ,virgerijjâst 
Má. aanaarsämikielâ jurgâleijee  Saammal Morottaja 
Nuorttâsämikielâ jurgâleijee – Merja Fofonoff 
Kielâjurgâleijeeh išedeh táárbumield virgeomâhijguin ášástâldijn tárbulij sämikielâlâš äššikirjij jurgâlmist. 
SÄMIKIELÂ TOIMÂTTUV PARGOJUÁVKKU RÄVVEE JÁ IŠŠEED MIELÂSTIS SÄMIKIELÂN JÁ SÄÄMI KIELÂLAAHÂN KULLEE AAŠIJN.  
Ko tarbâšâh sämikielâ jurgâleijee tâi tuulhâ, kaavnah sii ohtâvuođâtiäđuid vuoluupiäláá liiŋkâst. 
www.samediggi.fi/tulkit 
www.samediggi.fi/sanastot 
SÄÄMI KIELÂKÄLDEE   
Áámmát- já reesuurskuávdáá pargoh láá eereeb iärrás kielâtipšom, kielâ ovdedem, termipargo, normim já sajenommâpalvâlus. Kielâpargeeh adelih ravvuid ja iše sämikielâi kevttimân kyeskee koččâmâšâin já valmâštâlleh jieijâs kielâi aašijd kielâjuáhusáid meridemnáál. Kielâjuáhuseh adelih avžuuttâsâid sämikielâi kevttimân kyeskee aašijn, tegu normimist já teermijn. 
Säämi Kielâkäldee päikkisiijđoin www.giella.org kávnojeh tärkkilub tiäđuh Säämi Kielâkäldest já äidikyevdilis tiäđuh áámmát- já reesuurskuávdáá tooimâin, sehe uđđâ teermih já normimeh. Säämi Kielâkäldest lii meiddei FB-sijđo www.facebook.com/SamiGiellagaldu , mon peht puáhtá vuolgâttiđ sämikielâi kevttimân kyeskee koččâmâšâid. Siijđoin tieđettep meiddei Säämi Kielâkäldee tooimâin. Kielâkoččâmâšâid puáhtá vuolgâttiđ meiddei šleđgâpostáin info()giellagaldu.com teikkâ suáittiđ njuolgist Säämi Kielâkäldee kielâpargeid. 
SÄÄMI KIELÂKÄLDEE OHTÂVUOTÂTIÄĐUH   
marko.marjomaa(at)samediggi.fi 
+358 (0)10 839 3183 
Mika Saijets, haldâttâspargee 
mika.saijets(at)			samediggi.no 
+47			78 47 41 48 
Hannele Sieppi, proojeektčällee 
hannele.sieppi(at)samediggi.fi 
+358 40 574 9150 
Nuorttâlâškielâ  
Terhi Harju 
terhi.harju(at)samediggi.fi 
+358			40 671 9534 
Anarâškielâ  
Miina Seurujärvi 
miina.seurujarvi(at)samediggi.fi 
+358 (0)10 839 3193 
Neeta Jääskö 
neeta.jaasko(at)samediggi.fi 
+358			40 652 6235 
Tavesämikiel â  
Bigga-Helena Magga 
bigga-helena.magga(at)samediggi.fi 
+358 40 570			2786 
Marja K. Partapuoli 
+46			980 780 43 
Máret 
+47 78 47 40 87 
Julevsämikiel â  
+46 980			780 53 
Svenn-Egil K. Duolljá 
svenn-egil.knutsen(at)samediggi.no 
+47			78 47 41 74 
Maadâsämikielâ  
Eila Tapiola (2011) 
Algâttim čohčuv 2010 luokamáttáátteijeeoopâid Kuovdâkiäinust Säämi Ollâškoovlâst. Lijjim aaibâs vises, et jiem lah tuárvi sämmilâš Ollâškoovlân. 
Šoddim Ucjuuvâst olesave räi. Párnážin juuttim eeji fáárust nuuvt puásuipargoin ko sämitige čuákkimijn-uv. Monnii suujâst jiem kuittâg kuássin sárnum iäčán sämikielâ, jiemge riävtui iärásáidgin. Pajetääsist lopâttim jotemist pygálusääiđist-uv. Ko värrejim Oulun, te jiem sárnum oles ihán kiässán sämikielâ. Ko poottim Ucjuuhân maassâd, te pargo sämikielâlii peivikiäjust iäláskitij kuittâg jotelávt sämikielâ. Maŋeláá macâdim kuuloold meid puásuituálun. 
Ollâškoovlâst kuittâg huámášim, et munhân lam “šoddâdum” sämmilâžžân já säämi vuovvijn, muu huámmášhánnáá. Tiäđám tom tääl, et lam sämmilâš já tondiet luuvâm-uv máttáátteijen, vâi puávtám sirdeđ kielâ nuuvt maŋgâsân ko máhđulâš. 
Sämitigge almoot uuccâmnáál anarâškielâ jurgâleijee 
virgesajasâšvuođâ ááigán 15.6. -30.6.2015 já 1.8.2015-18.5.2016. 
Anarâškielâ jurgâleijee toimâsaje lii Sämitige sämikielâ toimâttuvvâst Anarist. Virge tohálâšvuođâvátámâšah láá sämitiggeest adelum asâttâs 5 § (1727/1995) miäldásiih. Pälkki miärášuvá sämitige pálkkááttemvuáháduv vátávâšvuodâtaasij V/II – IV/IV mield (vuáđupälkki 2 110,20 – 2 457,04 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Ucâmušâid lahtosijdiskuin kalga toimâttiđ 10.6.2015 tme 16.00 räi čujottâssáin: Saamelaiskulttuurikeskus Sajos, 99870 Aanaar. Lasetiäđuid addel säämi kielâtorvočällee Siiri Jomppanen puh. 010 839 3111. Sämitige tooimân puáhtá uápásmuđ nettičujottâsât www.samediggi.fi 
Niillas Holmberg - bluesijn suddâluttem vuástá! 
Niillas Holmberg lii maaŋgâpiälásâš sämitaaidâr Ucjuuvâst. Sun lii musijkkár, tivtâsteijee, čájáttellee já televisiolaiđiistellee. Ivveest 2014 Niillas finnij Sämirääđist kirjálâšvuođâpalhâšume suu tihtârahtusist 
Amas amas amasmuvvat  
(Amas oomâs omâsuđ). Rááhtus lii Tave-enâmij rääđi kirjálâšvuođâpalhâšume iävtukkâssân ivveest 2015. 
Niillas speejâld suu taiđáin säminuorâi já sämmilij tile. Motomin sun kieđâvuš persovnlâš tobdoid já fiäránijd. Nillas uáiná taaiđâ ulmen tobdoi já jurdui koccáátteijen sehe uáinui pyehten. -Ko ulmuuh feerejeh taaiđâ, sijjân lii tehálâš kavnâđ jieijâs tobbeen lavluu tâi tiivtâ sist. Politiikka kulá távjá taaiđân já meiddei Niillas iirât vaiguttiđ ohtsâskoodán suu taiđáin. 
Niillas ij pääsi vyerdiđ inspiraatio mut čokkáán vuálus já álgá čäälliđ. Pitáh šaddeh, ko Niillas keččâlâd kitaráin já nuotah kävnih sojijdis. Juáigum lii ereslágán. Tom ij pyevti rähtiđ, mutâ juáigee tuáimá vävlin juáigus šoddâmist. Lávludijn lii Niillas mieldi ereslágán tobdo ko juáiguidijn. Juáigudijn piäsá tilán, mast ij taarbâš jurdâččiđ maiden. Talle lii älkkeeb improvistiđ ko lávludijn. 
Niillas lii ráhtâm klassilâš muusik nuottârähtein, multi-instrumentalistâ Roope Mäenpäin kyehti skiärru. Duo vuosmuš  skiärru 
Manin guottán girjji fárus  
(Mondiet kuádám kirje fáárust) almostittui ivveest 2011 já nubbe skiärru 
Assimilašuvdna blues  
(Suddâluttem blues) ivveest 2014. Ohtsâspargo kuávtásist mana Niillas mield njyebžilávt. Suái lávástâllâv motomin meiddei kvartettin, moos kuulâv Niillas já Roope lasseen Teho Majanmäki já Linda Fredriksson. 
Niillas lii meiddei mieldi 22-Pistepirkkoost tubdum Asko Keräs YLVA-proojeektist juáigen. YLVA:st lii puátimin skiärru taan ive peln. Elektronisâš tuávváážân lii ovtâstittum el. trumbet já sierâ časkemčuojânâsijd jazz- sehe etnostijlâiguim. YLVA lii ereslágán ko Niillas toolááb muusik. Sun iätá, et tobdá rijjâvuođâ, ko ij lah nuuvt stuorrâ vástádâsvuotâ muusikjuávhust. 
Säminuorah eellih Niillas mield kyevti kulttuur kooskâst rottâsem vaarâst. Nube kieđâst kiško läddilâš- ja nube kieđâst sämmilâškulttuur. Lii lussâd já máhđuttem mâttiđ puoh já kiergâniđ jyehi kuávlun kompromisij já valjimij kooskâst. Nube tááhust lii tábáhtum meiddei šiev ääših. Nuorah láá koccám árvuštiđ tuáváážis já kavnâm raamijd sii etnisâšvuotân. Suddâlume hyenemuš peeli lii Niillas mieldi tot, ete algâaalmugij ärbivuáválâš áárvuh molsošuveh läddilijd áárvuid. Pääihi, moonnâmvuođâ ja puátteevuođâ lasseen sämmilâsvuotâ meerhâš Niillasân oovtâlágán tuárrum. 
Liiŋkih: 
https://fi-fi.facebook.com/niillasroope 
http://www.tuuparecords.fi/niillasroope 
https://www.youtube.com/watch?v=ERYNXPW0ZdI 
(Niillas Holmberg & Roope Mäenpää: Assimilašuvdna blues) 
https://www.youtube.com/watch?v=pbhiXT0z0RA 
(Niillas Holmberg & Roope Mäenpää feat. Ánne Mággá Wigelius: 
GÁLLOK) 
http://yle.fi/uutiset/niillas_holmbergille_saamelaisneuvoston_kirjallisuuspalkinto/7599119 
http://www.norden.org/fi/pohjoismaiden-neuvosto/pohjoismaiden-neuvoston-palkinnot/nordisk-raads-litteraturpris/lehdistoe/ehdokkaat-2015 
Tekstâ ja meccikove: Milla Elmiina Pulska 
Konsertkove: Kevin Francett 
Majemustáá peividum/ 
COP 12 čuákkim miärádâsah artikkâl 8(j) olášuttem várás 
Uásipeličuákkim meridij väldiđ puoh biodiversiteetsopâmuš miärádâsâin puátteevuođâst kiävtun teermâ algâaalmug já páihálâšsiärvuseh algâ- já páihálâšsiärvus saajeest. 
”Miärádâs lii historjálâš. Algâaalmugeh láá vuárdám paijeel 20 ihheed ete biodiversiteetsopâmušâst tubdâsteh algâaalmugijd jieijâs aalmugin. Miärádâs symbollii merhâšume lii styeres. Ko biodiversiteetsopâmuš aigijnis valmâstâllii, ohtâ iävtuttâs lâi kevttiđ Ilo 169-sopâmuš miäldásii terminologia ađai algâ- já hiäimuaalmugijd, mutâ toos ij lamaš kyedittem. Sopâmuš valmâštâllâmmuddoost lâi kuittâg oovtčielgiitlávt čielgâs, ete artikkâl 8(j) kuáská algâ- já hiäimuaalmugáid, veikâ tekstâ ij tagarin šoddâmgin sopâmušân. Miärádâs lâi tergâd Suomân já čielgâsmit tile. Miärádâs meerhâš meid tom, ete biodiversiteetsopâmuš ovdán.  Terminologia muttemist láá ráđádâllâm kuhháá EU siste já uásipeličuákkimist. Suomâ pirâsministeriö já sämitige oovtâstpargo lii lamaš ääšist šiev já Suomâ lii porgâm korrâsávt terminologia muttem várás. Tot puovtij šiev puáttus,” saavâjođetteijee Näkkäläjärvi ilodij. 
Kooveest čižetbeln sämitige saavâjođetteijee Klemetti Näkkäläjärvi, ráđádâllee virgeolmooš Eija Lumme, ráđádâllee virgeolmooš Marina von Weissenberg já luándusuojâlemhovdâ Ilkka Heikkinen Cop-12 čuákkim salist tuhhitmin artikkâl 8(j):n kyeskee miärádâsâid. Sali lâi teeltan rahtum já algâčoovčâ puolâšij tiet čuákkimtile lâi melgâd koolmâs já arktâsiih čuákkimpihtâseh lijjii tárbuliih  
. Kove: sämitigge 
Miärádâs ij mute uásipeelij kenigâsvuođâid ige eres sopâmušteevstâ. Tiilijn, main ovdâmerkkân čujotteh njuolgist sopâmušteekstân, pyehtih kevttiđ ain teermâ algâ- já páihálâšsiärvus.  Miärádâs finnij meid toi algâaalmugij torjuu, moh lijjii ovdâstum čuákkimist. Suomâ staatârääđi lii jo ovdil linjim, ete biodiversiteetsopâmuš arikkâl 8(j) kuáská Suomâst tuše algâaalmug sämmilijd.” Algâaalmugeh iä lah meid halijdâm, ete terminologia muttem jođettičij biodiversiteetsopâmuš lekkâmân, ko tot ličij kuhes proosees já puávtâččij jođettiđ algâaalmugij tuođâlij sajattuv hiäjusmitmijd-uv. Miärádâs meerhâš meid tom, ete biodiversiteetsopâmuš pevdikiirjij uásipeleh kieđâvušeh meid ääši já merideh, väldih-uv terminologia kiävtun. Biodiversiteetsopâmušâst lává kyehti pevdikirje: Cartagena biotorvolâšvuođâpevdikirje já Nagoya pevdikirje geenivaarijn. Ko sopâmuš uásipeleh láá oovtmielâliih terminologia muttemist, te oskom, ete terminologia muttem lii tai pevdikiirjij uásipeličuákkimist tuše teknisâš miärádâs. ” Näkkäläjärvi juátká. 
Uásipeličuákkimist tohhii miärádâsâid kuhháá iho čuáskimâs šooŋâst peerusthánnáá  
. Kove: Sämitigge 
Čuákkimist meridii toollâđ jieŋŋâlis savâstâllâm teemâst ”kuávlulii ohtâvuođâ hástuseh já máhđulâšvuođah juohhum ärbivuáválii tiäđu suojâlmist ärbivuáválii tiäđu nanodem várás já sopâmuš kuulmâ ulme juksâm várás soovâdvuođâst luánduin.” 
” Sämmilij tááhust čuávuváá jieŋŋâlis savâstâllâm fáddá lii uáli šiev, ko sämmiliih láá ohtâ aalmug neelji staatâ kuávlust. Oskom, ete sämmilijn láá ennuv, maid adeliđ savâstâlmân. Jieŋŋâlis savâstâllâm ulme lii selvâttiđ sierâ staatâi já algâaalmugij šiev vuáháduvâid ääšist já valmâštâllâđ miärádâsâid tile máhđulii pyeredem várás” Nilla Tapiola čielgee. 
Aalmugijkoskâšii artikkâl 8(j)-pargojuávhu pargon adelii el. rähtiđ rijjâtátulijd ravvuid algâaalmugij tievâslii já vaikuttettee uásálistem vievâst tast, maht staatah pyehtih puoh pyeremus máhđulijn vuovijn ovdediđ lahâasâttem já haldâttuv artikkâl 8(j) olášuttem várás. 
”Rijjâtátuliih ravvuuh artikkâl 8(j) olášuttem várás láá čaittâšum Suomâst tárbulâžžân. Toh čielgâsmiteh staatâ já algâaalmugij kenigâsvuođâid já lääččih kriteerijd tast, maht staatâ já algâaalmugij oovtâstpargo kalga tábáhtuđ” Nilla Tapiola já Pertti Heikkuri tiäduttává. 
Aalmugijkoskâsâš artikkâl 8(j)-pargojuávkku lii valmâštâllâm toimâvuávám luándu maaŋgâhámásâšvuođâ táválii killeel kiävtust. Toimâvuáváámist kieđâvušeh sopâmuš artikkâlâi 8(j) já 10(c) ovtâstumesoojijd. Artikkâl 10(c) suoijâl kulttuurlij vuovij miäldásii luándukevttim. Čuákkim meridij oovdânpyehtiđ uásipeelijd, ete toh váldáččii aalmuglij biodiversiteetstrategiai uássin táválii luándukevttim suojâlem.” Miärádâsâst tiädutteh, ete ärbivuáválâš tiätu já táválâš luándukevttim lává ekosysteemaldânemtäävi fastâ uásih. Suomâst sopâmuš olášuttem algâaalmugij uásild lii vuájudâttâm artikkâl 8(j):n já lii-uv tehálâš vuáijuđ Suomâst eromâšávt artikkâlâi 8(j) já 10(c) ovtâstumesoojijd já pehtilittiđ táválii luándukevttim suojâlem” Pertti Heikkuri muštâl. 
Biodiversiteetsopâmuš uásipeličuákkim meridij juátkiđ aalmugijkoskâsii artikkâl 8(j)-pargojuávhu mandaat já asâttij pargojuávkun uđđâ pargoid. Čuávuváá aalmugijkoskâsii artikkâl 8(j)-pargojuávhu čuákkim tuálloo 2015. ” Uásipeličuákkim miärádâsah uáivildeh tom, ete aalmugijkoskâsii artikkâl 8(j)-pargojuávhust láá puátteevuođâst ennuv pargoh. Veikâ pargojuávkku lii vuáđudum koskâpuddâsâžžân, te tot lii keevâtlávt ubâ sopâmuš fastâ uási. Suomâst uásipeličuákkim miärádâsah uáivildeh lase pargo biodiversiteetpargojuávkun sehe aalmuglii artikkâl (8j)-pargojuávkun, mon puátteevuotâ já jotkâ kieđâvuššojeh taan čoovčâ” Näkkäläjärvi tiädut. 
Pertti Heikkuri já Nilla Tapiola čuávumin uásipeličuákkim  
”. Kove: Sämitigge 
“Merhâšittee lii, ete algâaalmugeh iä ennuvgin lah ovdâstum staatâi delegaatioin. Taažâ, Suomâ já Ruotâ láá spiekâstuvah täst. Stuárráámus uáši algâaalmugijn láá ovdâstum aalmuglâšseervij já viärmáduvâi vievâst. Lii tuođâi tergâd, ete algâaalmugeh láá ovdâstum seervij peht uásipeličuákkimist, mutâ lii kuittâg hirmâd vaidâlittee, ete sii ovdâsteijeeh iä valduu uássin staatâi delegaatioid. Tot, ete sämmiliih láá ovdâstum staatâi delegaatioin maainâst staatâi čonâdâttâmvuođâst algâaalmugvuoigâdvuođâi oovdedmân já uásálâsvuođâ turviimân. Suomâ ij meid toohâm artikkâl 8(j):n lohtâseijee aašijn čuákkimmiärádâsâid, main staatâst já sämitiggeest ij lamaš ohtsâš uáinu. Anam taam tuođâi šiev já konstruktiivlâš äššin”, Klemetti Näkkäläjärvi linjee. 
Poccuu ihe koveráiđu 
Helsig já uđđâeennâm pyecceitipšompirrâdâh lii almostittám tavesämikielâlâš šlundevuođâ jieštipšo-ohjelm 
Helsig já Uđđâeennâm pyecceitipšompirrâduv pyevtittem Mielenterveystalo.fi-nettipalvâlus lii almostittám tavesämikielâlâš jieštipšo-ohjelm ( 
www.mielenterveystalo.fi/depresuvnnaiesdiksun 
), mii lii uáivildum ulmuid, kiäin láá šlundomsymtoomeh. Ohjelm jurgâlempargoost já proojeektist láá lamaš mieldi meddei Laapi pyecceitipšompirrâdâh já Sämitigge. 
Šlundevuođâ jieštipšo-ohjelm fáálá tiäđu šlundevuođâst já tyeijipiergâsijd tast cevziimân. Kevttee puáhtá moonnâđ čoođâ ubâ jieštipšo-ohjelm tâi valjiđ hiäivulumâšijd tyeijipiergâsijd tađe mield, moh oroh ávhálâžžân. Ohjelm puáhtá kevttiđ jiečânâs tâi ávhástâllâđ toin jo tuáimee toorjuu/tipšom iššeen. Ohjelm puáhtá kevttiđ veikkâ ij ličij šlundomvuođâ diagnoos. Jieštipšo-ohjelmist láá kulmâ uási: 
Šlundevuođâ jieštipšo-ohjelmist kevttejum vyevvih vuáđuduvvojeh tutkum tiätun já ohjelm rähtimist láá lamaš fáárust škovliittum hárjánemäššitobdeeh. 
”Šlundevuođâ jieštipšo-ohjelm uáivilin lii oovdeeldestiđ šlundomsymptoomij viäránem amas kevttee tarbâšiđ ucâluđ nanodub tipšom vuálá. Kuittâg meiddei tiervâsvuođâsyergi áámmâtulmuuh pyehtih kevttiđ ohjelm sii pargo toorjân”, paahud Mielâtiervâsvuođâtáálu proojeekthovdâ Marko Muukka. ”Lii ain tehálub, et láá fáállun eresláváneh moderneh molsâiävtuh, puoh iä taarbâš tâi haalijd moonnâđ áámmâtiše pirrâdâhân. Jis šlundomvuotân taarbâš lävvidub toorjuu, te HUP:st láá fáállun meddei šlundomvuođâ nettiterapiaohjelm (suomâkielâlâš). Nettiterapian puáhtá stivrosuđ pirrâ Suomâ tuáhtár vuolgâttâsáin”. Muuka mield nettivuáđulâš išedemvyevvih lasaneh nanosávt: ”Maaŋgah kuátueennâmlâš já aalmugkoskâsâš tuáimeeh láá almostittám ereslávánijd ohjelmijd já puátteevuođâst liähtu tuše lassaan”. 
HUP lii finnim staatâvarijministeriö Šleđgâlâš ášástâllâm já demokratia jođálmittemohjelmist (SADe, www.thl.fi/sadesote) ruttâdem iivijd 2013-2015 Mielenterveystalo.fi-nettipalvâlus ovdedimân já levâttâmân. 
Lasetiäđuh, 
projeekthovdâ 
HUP-tiätuhaldâttâh 
Sämitigge 
Yrjö Musta joođeet säämi škovlimaašij ohtsâšpargo-orgaan 
Rektor Yrjö Musta já máttááttâstooimâ pajetärhisteijee Kari Torikka jođettává säämi škovlimaašij ohtsâšpargo-orgaan. Musta väljejui saavâjođetteijen já Torikka värisaavâjođetteijen ohtsâšpargo-orgaan ornimčuákkimist Helsigist 28.10. Ohtsâšpargo-orgaan toimâpaje juátkoo ive 2015 loopâ räi. 
Ohtsâšpargo-orgaan lii asâttâm sämitigge já tast láá sämitige lasseen ovtâstittum máttááttâs- já kulttuurministeriö, máttááttâshaldâttâs, Laapi kuávluhaldâttâhvirgádâh já sämikuávlu kieldah. Orgaan tehálumos pargo lii ovdediđ ohtsâšpargo säämi škovlimaašijn já išediđ tiäđujotteem já ohtâvuođâ toollâm. Tot ovdeed sämikielâ já sämikielâlii máttááttâs, čuávu säämi škovlimaašij ovdánem, tuáimá äššitobden já puáhtá lasseen toohâđ iävtuttâsâid já adeliđ äššitobdeeciälkkámušâid säämi škovlimkoččâmušâin. 
Helsigist 28.10. toollum čuákkimist oovdânpuohtui sämitige toimâ škovlimpolitiik syergist já oppâmateriaal rähten. Škovlimčällee Ulla Aikio-Puoskari mainâstij el., ete sämitigge čuávu máttááttâs rähtimáin ihásávt sämimáttááttâs lovottuvâid, almoost máhđulâšvuođâi mield máttááttâsraportijd, uárnee ihásávt Nuorâ Kulttuur -tábáhtusân lohtâseijee säminuorâi taaiđâtábáhtus já almostit sämikulttuurist tieđetteijee materiaal škoovlâi várás ( Oktavuohta -nettilostâ ). Lasseen sämitigge iššeed máhđulâšvuođâi mield vanhimijd, virgeomâhâid já škovlim uárnejeijeid sämimáttááttâsân lohtâseijee aašijn já juáhá ihásávt stipendijd sämikielâ uáppeid. 
Oppâmateriaalčällee Hannu Kangasniemi oovdânpuovtij čuákkimân sämikielâi oppâmateriaaltile já olgospuovtij suu tuđâvâšvuođâ puáttee ive staatâ budjetiävtuttâs sistetuállee 110.000 euro lasseetmist sämikielâlii oppâmateriaal rähtimân. Staatâtorjuu lasseetmân lii tuođâlâš tárbu, tastko materiaalvääni lii styeres eromâšávt nuorttâlâš- já anarâškielâ uásild. Tavesämikielâ uásild tile lii pyereeb, mutâ ij pyeri totkin. Uási tavesämikielâlii materiaalist kolgâččij uđâsmittiđ já meid vuáđumateraaleh váiluh ain. Vuáđumáttááttâs tijmejuáhu-uđâsmitmist rahtum nubástusah oppâamnasij lođâspaaihij nubástusâin já meid joođoost leijee vuáđumáttááttâs oppâvuávám vuáđustâsâi uđâsmittem lasetteh materiaalij uđâsmittemtáárbu. 
Hovdâ Jari Rajanen já pajetärhisteijee Anssi Pirttijärvi oovdânpuovttijn čuákkimân máttááttâs- já kulttuurministeriö haldâttâhsyergi äigikyevdilis aašijd, el. arâšoddâdem kyeskee lahâasâttem uđâsmittem, kieldâi staatâuásivuáháduv uđâsmittem já sämikielâ iäláskittemohjelm ovdánem staatârääđi kieđâvušmân. Ulmen lii, ete staatârääđi tovâččij prinsiiplii miärádâs sämikielâ iäláskittem toimâohjelmist vala taan ive ääigi. 
Hovdâ Jorma Kauppinen oovdânpuovtij čuákkimân ovdâ- já vuáđumáttááttâs oppâvuávám vuáđustasâi uđâsmittem já uđâsmittem äigitaavlu. Máttááttâshaldâttâs lii toohâm máhđulâžžân uđâsmittem ávus kommentistemmáhđulâšvuođâ päikkisiijđoinis . Virgálâs ciälkkámušrieggee uđđâ vuáđustâsâin uárnejuvvoo čohčuv 2014. Staatârääđi lii tuhhiittâm vuáđumáttááttâs uđđâ tijmejuávu ive 2012. Uđđâ vuáđustâsâi já tijmejuávu miäldásijd máttááttâsvuávámijd lii tárguttâs väldiđ anon čohčuv 2016. 
Sämikuávlu kieldâi čuovviittâstooimâjođetteijeeh Laila Palkinen (Iänudâh), Ilkka Korhonen (Aanaar), Risto Varis (Suáđigil) já Ruávinjaargâ kaavpug čuovviittâspalvâlemhovdâ Heikki Ervast oovdânpuohtii čuákkimân päikkikieldâidis sämimáttááttâs tile já ovdedemtáárbuid. Máttááttâstooimâ pajetärhisteijee Kari Torikka čielgij čuákkimân sämikuávlu kieldâi sämimáttááttâs finnim ruttâdem ovdánem. Čuákkimân uásálistii lasseen sämitige škovlim- já oppâmateriaallävdikode jesâneh. Čuákkim amnâstâh lii pivdedijn finnimnáál škovlim- já oppâmateriaaltoimâttuvvâst. 
Uánihávt 
Tooimâ vijđesvuotâ 4800 bruttom2 
Tooimah  
Siskáldâs  
2008 arkkitehtkišto 
2009 eidusâš vuávám 
2012 kulttuurkuávdáš toimâmin 
Arkkitehtkišto iävtuttâsâst väljejuvvojii nube rieggei 
Säämi kulttuurkuávdáá arkkitehtkišto raavhâi mielâkiddiivâšvuođâ - 58 iävtuttâsâst väljejuvvojii 6 kišto nube rieggei 
Seenaat-kidânjâsah ornij kyevtimuddosâš arkkitehtkišto säämi kulttuurkuávdáást, mii huksejuvvoo Aanaar markkânân Juvduu piällás. Kišto1. muddo, mii čođâldittui ideahámásâžžân kišton kulttuurkuávdáá arkkitehtoonsâš já toimâlâš konsept kavnâmân, nuuvâi 30.6. 2008, já toos pottii puohnâssân 58 iävtuttâssâd. 
Iävtuttâsâin, moi tahheeh lijjii sehe syemmiliih já olgoeennâmliih, lâi palhâšemlävdikode mield aldanum kulttuurkuávdáá arkkitehtoonlâš čuávdus mangáin jieškote-uvlágán movdijdittee vuovvijn. Palhâšemlävdikodde lii meridâm koččođ kišto 2. muudon, mii tuálloo 1.9. - 3.10.2008, kuttâ iävtuttâs. Kištodeijeid adeluvvojeh iävtuttâskuáhtásiih jotkâvuávámravvuuh tast, maht pargoid kolgâččij ovdediđ. 
Arkkitehtkišto 2. muddo čovdâs 3.12.2008. Kišto iävtuttâsah láá toimâttum nommâmerháin, et taam muddoost juátkiđ väljejum tahhei noomah iä lah tiäđust. Kulttuurkuávdáá eidusâš vuávám algâttuvvoo uđđâivemáánust 2009 já huksimpargoh älgih kiđđuv 2010. Vuáváámij mield táálu váldoo kiävtun ive 2012 ääigi. 
Luuvâ ubâ tiäđáttâs suomâkielân 
Luuvâ ubâ tiäđáttâs eŋgâlâskielân 
Biodiversiteetsopâmuš syeji ovdán 
Uásipeličuákkimân já ton miäldustábáhtussáid  uásálistii ohtsis suulân 20 000 olmožid pirrâ maailm 194 sierâ staatâst. Suomâ uásálistij čuákkimân uássin Euroop Union delegaatio. EU- staatah hämmejii ohtsii uáivil koordinaatiočuákkimijnis. 
Uásipeličuákkimist äššiubâlâšvuotâ, mii vaatâi puoh enâmustáá savâstâlmijd já ráđádâlmijd, kuoskâi biodiversiteetsopâmuš ruttâdmân já staatâi ruttâdemuásán sierâ sopâmušinstrumentijn. Nk. ovdedemenâmij biodiversiteettooimâi ruttâdem já torjuu juáhásem lii lamaš hástulâš savâstâllâmfáddá. Uásipeličuákkim meridij anneeđ vyeimist ive 2012 sooppum ruttâdemmiärádâsis já kyevtkiärdásmitteđ ovdedemenâmáid čujottum aalmugijkoskâsii luándu maaŋgâhámásâšvuođâ ruttâdem ive 2015 räi. Lasseen uásipeelijd movtijdittii tuárjuđ rijjâtátulávt nk. ovdedemenâmij luándu maaŋgâhámásâšvuođâ tuárjoo projektijd. Uásipeličuákkim miäruštâlâi, ete ihásávt luándu maaŋgâhámásâšvuođâ turviimân kevttih maailmvijđosávt 1,3 miljard dollárid (n. 1,07 miljard eurod). ”Lii čielgâs, ete luándu maaŋgâhámásâšvuođâ turvim váátá laseruttâdem já EU já eres ráhtulâšvuođâlum staatâi ekonomâlii torjuu ovdedemenâmáid. Ráhtulâšvuođâlum enâmijn lii meid stuorrâ ovdâsvástádâs luándu maaŋgâhámásâšvuođâ turviimist maailmvijđosávt. Jis ovdedemenâmij luándu maaŋgâhámásâšvuotâ juátká hiäjusmem, tast lii maailmvijđosâš vaikuttâs luándun, ekonomian, ulmui tiervâsvuotân já šoŋŋâdâhnubástusân. Eennâmpáálu luándu maaŋgâhámásâšvuođâ turvim váátá puohâi tooimâid”, saavâjođetteijee Klemetti Näkkäläjärvi paahud. 
Savâstâllâm tovâttij meid artikkâl 8(j)-pargojuávhu ruttâdem. Kuhes savâstâlmij maŋa aalmugijkoskâsii artikkâl 8(j)-pargojuávhu budjet valdui uássin oles sopâmuš budjet. ”Taat lii hirmâd tehálâš miärádâs. Ovdil puoh sopâmušuásipeleh iä lah ruttâdâm aalmugijkoskâsii 8(j)-pargojuávhu. Artikkâl lii biodiversiteetsopâmuš tehálâš uási já puoh staatâin lii ovdâsvástádâs algâaalmugij ärbivuáválii tiäđu turviimist. Miärádâs puáhtá meid jotkuuvâšvuođâ já tiädut aalmugijkoskâsii ohtâvuođâ čonâdâttâmvuođâ algâaalmugij vuoigâdvuođâi turviimân”, sämitige delegaatih Näkkäläjärvi, Tapiola já Heikkuri ilodeh oovtmielâlávt. 
Biodiversiteetsopâmuš haldâttâhčällee Braulio Ferreira de Souza Dias muštâlmin biodiversiteet suojâlem merhâšuumeest  
. Kove: sämitigge. 
Čuákkimist kieđâvuššii meid biodiversiteet tile. Huolâstuttee lii, ete biodiversiteet kiävhu ain, eromâšávt merâluándu já kooraalkáárguh. Čuákkimist tuhhiittii kyehti uđđâ vijđes arktâlii merâkuávlu merâluándus peeleest mávsulâš kuávlun. Mieldi láá jo ovdil nomâttum oovce Ruošâ kuávlučaasij mávsulâš kuávlu. ”Meerâi suojâlem eromâšávt arktâlii kuávlust lii merhâšittee mutâ hirmâd hástulâš šoŋŋâdâhnubástus, merâjieŋâ suddâm já aalmugijkoskâsii pooliitlii já ekonomâlii tile tááhust. Arktâlii merâluándu turvim lii eromâš merhâšittee maaŋgáid arktâlijd algâaalmugáid ja suojâlem kalgeh ovdediđ ain. Tot, maht taid mávsulijd merâkuávluid suojâleh, páácá čuávdimnáál puátteevuođâst”, Pertti Heikkuri já Nilla Tapiola uáiniv. 
Uásipeličuákkimist láá savâstâllâm vijđáht meid biodiversiteet já tiervâsvuođâ koskâsii ohtâvuođâst. Afrikast šoddâm ebola-kriisâ lii toohâm ääšist uáli äigikyevdil. ”Lii pyeri, ete biodiversiteetsopâmuš ohtâvuođâst láá kiddim huámmášume tiervâsvuođâ já luándu koskâsii ohtâvuotân. Algâaalmugeh, kiäh eellih luándust, láá vuossâmuuh indikaattoreh luándu tiileest tastko luándumoivášmeh, tego šoŋŋâdâhnubástus, čyecih enâmustáá eidu tooid já aalmugij pyereestvaijeem lii čonnâsâm luándu maaŋgâhámásâšvuotân já putesvuotân”, Klemetti Näkkäläjärvi tiädut. 
COP 12-čuákkim válduteema lâi biodiversiteet já killeel ovdánem. Stuorrâ hástusin lii, maht biodiversiteet suojâlem váldoo uássin OA killeel ovdánem já kievhivuođâ meddâlistem uulmijd. 
Suomâ ornij kyehti miäldustábáhtus uásipeličuákkim ohtâvuođâst, main pottii oovdân meid algâaalmugij vuoigâdvuođâh. Vuossâmuš miäldustábáhtus kieđâvušâi Euroop Ruánáá stiellâs oovtâstpargo já pirâssuojâlem merhâšume ráávhust. Ruánáá stielâs jotá Euroop rasta Jieŋâmeerâst Koskâmeerân. Ubâ Suomâ nuorttârääji kulá Ruánáá stielâsân já sämitigge uásálist meid Ruánáá stiellâs oovtâstpaargon. Tábáhtus saavâjođetteijen lâi aalmugovdâsteijee Pekka Haavisto. 
Aalmugovdâsteijee Pekka Haavisto já sämitige saavâjođetteijee Klemetti Näkkäläjärvi  
. Kove: Sämitigge. 
”Uásipeličuákkim lii tergâdis tábáhtus, ko algâaalmugijn lii puigâ máhđulâšvuotâ vaikuttiđ. Tast-uv láá vaikuttâsâidis, ete sämmiliih uáinojeh čuákkimsoojijn. Lasseen čuákkimeh adeleh máhđulâšvuođâ viärmádâttâđ já jurduid puáhtá lonottiđ vijđásubboht-uv luándusuojâlmist já puohháid ohtsii luándu tiileest sehe algâaalmugij já sämmilij vuoigâdvuođâin”, Nilla Tapiola já Pertti Heikkuri tiäduttává. 
. Kove: Sämitigge 
Čuávuvâš biodiversiteetsopâmuš uásipeličuákkim COP 13 meridui orniđ Meksikost Los Cabos kaavpugist skammâmáánust  2016. Meksiko markkânistij uáli fijnáht čuávuváá COP 13 –uásipeličuákkim. ”Meksiko haalijd orniđ čuávuváá uásipeličuákkim, tastko Meksiko luándu maaŋgâhámásâšvuotâ lii hirmâd riges. Meksiko lii čonâdâttâm killeel ovdánmân já biodiversiteet suojâlmân. Šoŋŋâdâhnubástus coggâm já biodiversiteet hiäjusmem láá ääših, maid kalgeh tipšođ ájáttâlhánnnáá. Biodiversiteet stuárráámus uhke lii kievhivuotâ,”  minister Abud muštâlij tieđettemtilálâšvuođâst 15.10.2014 Meksiko pirâssuojâlemuulmijn. 
Čuákkim puoh miärádâsah láá 
biodiversiteetsopâmuš siijđoin 
kielâhäämi tärhistem maŋa. 
Sämikielâlâš oppâmateriaalij 
Sämitigge pyevtit já ruttâd sämikielâlâš oppâmateriaalâid ovdâmáttááttâs, vuáđumáttááttâs, luvâttuvâi, áámmátlâš já rävisolmoošškovliittâs tárboid. Sämitigge lii ráhtám kuhheeb äigipaje vuávám, mii ihásávt tärhistuvvoo já mon mieldi materiaalah pyevtittuvvojeh. 
Lasetiäđuid oppâmateriaalâin, pyevtittemvuáváámijn já ruttâdmist addel Sämitige škovlim- já oppâmateriaaltoimâttâh Anarist.     
Máttáátteijei materiaaleh 
Kyehti uđđâ tavesämikielâlâš matematiik kirje almostuvvii 
Vuáđumáttááttâs uđđâ matematiik oppâkirjerááiđun láá almostum kyehti uđđâ tavesämikielâlâš oppâkirje. Uđđâ oppâkirjeh láá čohčâluuhâmpaje oppâkirjeh 5-6 luokkáid. Lohkoleaika- nommâsiih oppâkirjeh láá jurgâlum WSOY Matikka-nommâsâš rááiđust. Uđđâ ráiđu kalga valmâštuđ tavesämikielân puáttee kiđđâluuhâmpaje räi. Oppâkirjeráiđu almostittoo še anarâškielân. 
Vuossâmuuh sämikielâlâš jurgâlusah WSOY Matikka-rááiđust almostittojii ive 2011. Tavesämikielâlâš rááiđust váiluh innig 5-6 luokai kiđđâkirjeh, moh kalgeh almostuđ ovdil puáttee kiđđâluuhâmpaje. Anarâškielâlâš čohčâluuhâmpaje oppâkirje Lohosierâ 1 lii almostittum ive 2011. 
Oppâkiirjijd puátá tiiláđ sämitige škovlim- já oppâmateriaaltoimâttuvâst: anni.nakkalajarvi(at)samediggi.fi tâi ritva.tammela(at)samediggi.fi. 
Poccuu ihe álgá vuássáá šoddâmist 
Poccuuh čokkânškyeteh ärbivuáváláid kyeddidkuávloidis vyesimáánu aalgâbeln. Puáris áálduh mättih jotteeđ jiečânis, mut puásuiulmuuh ferttejeh uásild jurgâliđ iälu roobdâid. Luovâsiälu ađai sarvah pisotteleh kyeddidääigi erinis já toi kuáđuttem lii korrâ pargo. Váldukyeddid lii vyesimáánu 18. peeivi. Vyesimáánu loopâ räi iänááš uási vuássáin láá šoddâm. Motomijn kuávluin kyeddid tábáhtuvá kaardijn já vyesih šaddeh siämmást vittáduđ. Talle puásuialmai páácá ubâ keesi astoäigin, mut vijđes kaardijn eennâm nohá korrâsávt já kááržut mudoi-uv poccui väni kuáttumenâmijd. 
Vyesi-kesimáánu jorgálduvâst tuállojeh puásuičuákkimeh já puásuialmaah tivodeh tälvikavnijdis já pieijih taid čoovčâ räi vuárkán. Puásuisämmiliist lii talle rijjâäigi puásuipargoin kidâ kesimiärkkum räi. Äigi kiävttoo maaŋgânáál pyerrin, ovdâmerkkân viistij já mašinij tivomân. 
Vyesimiärkkum álgá jonsahpeeivi suulâin já talle ubâ peerâ värree tuoddârân aassâđ. Tuoddârist aassâm tábáhtuvá iänááš kuáđist tâi láávust, mii addel páárnážân šiev já rievtis kove sämmilii eellimhäämist. Miärkkumij kooskâst ulmuuh pivdeh kyele já siärvásteleh kuoimijdiskuin, ko puohah láá čokkânâm siämmáá kuátisiijdân. 
Poccuuh kuárŋuh keessiv paalgâtääigi tuoddârân já čokkâneh stuorrâ iäloid. Toh vyejettuvvojeh káárdán, mast jieškote-uv puásui-iäigád njuárust vuosijdis kiddâ já vittád taid jieijâs meerkân. Vittádum iälu luáštoo sierâ kieđâvušmettum poccuin. Käärdist párnááh uáppih tubdâđ meerhâid já siämmást jieijâs poccuid olgohäämi vuáđuld, njuárustmáin vuássáid já vittádmáin taid. Vuássááh vittáduvvojeh iho, ko talle vuásáš čuávu pyeremustáá eenis. Puásuiulmuuh koceh keessiv iho já uáđđih peiviv. Miärkkumäigi pištá suullân mánuppaje. 
Vyesimiärkkumij maŋa poccuuh uážžuh leđe tuoddârist ráávhust čoovčâ räi. Ovdil čohčâpargoi älgim puásuisämmilii paargon kuleh muorjim, kamuvsuoinij čuoppâm, kyelipivdo já jáhálij pajedem. Čohčuv mudoi-uv puásuialmaah rahtteteh táálván huolâtmáin moottorkiälháidis já eres puásuituálust tarbâšum pargopiergâsijdis. 
Čoovčâ puásuipargoh älgih čohčâmáánust. Ko lii muáttám já čácáduavah jiäŋŋum, te poccuuh čuákkejuvvojeh kardijd pygálusâi várás. Talle poccuuh lohhojeh já njuovvâmpoccuuh sierrejuvvojeh. Pygálusâi maŋa álgá poccui kuáđuttem. Talle sijdâ jurgâluvvoo ain taggaar kuávlun, mast lii šiev kuáttum. Koskâtäälvi motomijn kuávluin puásuialmaah pivdeh riävskáid kuáđuttem kooskâst, jis kuáttumtile lii nuuvt pyeri, et páácá äigi riävskápiivdon. 
Kiđđuv piärguh sälttejuvvojeh keesi várás já heŋgejuvvojeh olgos piegâ já piäiváápaštuu kuškâdemnáál. Poccui kuáđuttem pištá vyesimáánu räi. Tälviv šooŋah vaikutteh puásuialmaa pargomiärán. Jis lii hyenes kuáttumtile, te poccuuh lihâdeh táváliist eenâb. Ucceeb-uv poccui hemâdem toovvât talle stuorrâ vaahâg já lasepargo. 
Kiđđâtäälvi vittáduvvojeh kodden pááccám čiermiheh tuoddârist já siämmást sarvah käldejuvvojeh, vâi toh liččii puáttee täälvi späiliheh já kevttimnáál niestipuásujin. Kiđđuv puásuialmaah kärttih aassâđ kámppáin mánuppoojijd já kuáđuttiđ jiejâs čage, ko korrâ cuoŋŋui ääigi poccuuh pyehtih jotteeđ kuhás jieijâs čaggeest já mostâđ nube čaagan. Iälu ferttee távjá čokkiđ ollásávt, vâi ráánjáh pyehtih keessim mostâm poccuidis meddâl. Siämmáánáál ferttee eelliđ ráánjái čaggeest kesimin jieijâs poccuid meddâl. Pargopeeivih älgih talle tooláá iđedist já noheh maŋŋeed eehid. 
Säänih:  
kyeddidkuávlu = kuávlu, mast áálduh šoddâdeh ađai kyeddih 
áldu = niŋálâs puásui 
puásuisijdâ = puásuičuurâ, mast láá maaŋgâi omâsteijei poccuuh 
čagge = puásuičuurâ, mast láá puoh omâsteijes poccuuh iälu 
robdâ = kuáđuttettee čage robdâpoccuuh 
kyedittem = vuássááh šaddeh ulmuu kocceemvuálážin 
kuáttumeennâm = eennâm, mast puásui kuátu 
paalgât = tivreäigi, kuás tiivreh vyejetteh poccuid čurruid 
kärdi = äiđi, mast poccuuh kieđâvuššojeh 
niestipuásui = puásui, mii váldoo purrâmâžžân 
pygálus = sierrejuvvojeh ellen päccee poccuuh njuovvâmpoccuin 
kuáđuttem = poccui kocceem 
mostâđ = čage mostâm nube čaagan 
čiermih = ½ -1 ½ -ihásâš puásui 
sarves = ores puásui 
spääilih = käldejum puásui 
kodde = vittádhánnáá puásui 
kamuvsyeinih = syeinih, moh kiävttojeh sovskammuin 
Tekstâ: Elna Magga 
Kove: Tiina Aikio 
Njuámmil 
Keejâ uánihisvideo njuámmilist 
Puáris sämmilâš maainâs njuámmilist mii ij viiššâm huksiđ olssis kuáđi 
Muštâleijee: Siiri Magga Miettunen (YLE Arkkâdâh) 
Stivrim: Dániel Gelencér, pargojuávkku: Dániel Gelencér, Anneli Lappalainen, Joni Gauriloff 
Muusik: ”Meecist kavnim njuámmil” (trad.) Ilmari já Tauno, Hannikainen, Radio-ork., HELSIG 
Pyevtittâs: Säämi máttááttâskuávdáš, YLE Sämi Radio, YLE TV2, 2008 
Kukkodâh: 1,05 
”Raapoort sämmilij olmoošvuoigâdvuođâin lii áinoošlajâsâš” 
– Sämmilij olmoošvuoigâdvuođâid kieđâvuššee raapoort rähtim lii áinoošlajâsâš pargo. – Ovdebááh algâaalmugij olmoošvuoigâdvuođâraporteh láá lamaš staatâkuáhtásiih, main maaŋgâin láá maaŋgah algâaalmugeh. Sämmilij olmoošvuoigâdvuođâid kieđâvuššee raapoort lii vuossâmuš, mii šadda kieđâvuššâđ oovtâ aalmug neelji väldikoddeest, páhudij OA algâaalmugraportistee James Anaya Ruávinjaargâst. 
Kooveest OA algâaalmugij vuoigâdvuođâi sierânâsraportistee, professor James Anaya Ruávinjaargâst. Kove: Sára Márjá Magga. 
Sierânâsraportistee Anaya muštâlij, et suu ulmen lii tarkkuustâllâđ sämmilij olmoošvuoigâdvuođâi olášume algâaalmug uáinimčievâst. Ruávinjaargâst 15.-16.4. uárnejum tilálâšvuođah lijjii uási sämmilij, staatâi já sierânâsraportistee koskâsâš savâstâllâm, mii šadda jotkuđ tilálâšvuođâi maŋa. 
– Raportistem várás uárnejum tilálâšvuođâi maŋa puátih táválávt lase koččâmâšah, moid halijdep vástádâsâid. 
– Olmoošvuoigâdvuođâraapoort ulmen lii ovdediđ algâaalmug vuoigâdvuođâi já tile positiivlâš ovdánem. Raapoort šadda toollâđ siste juurdâpuátusijd já avžuuttâsâid, moh vuáđuduveh Tave-enâmij jieijâs algâaalmug kyeskee kenigâsvuođáid. 
– Raapoort šadda tiättun staatâi haldâttâssáid, sämmiláid já almolávt tot oovdânpuáhtoo OA olmoošvuoigâdvuođârááđán. Haldâttâsâi já sämmilij ovdâsteijein lii máhđulâšvuotâ leđe mieldi olmoošvuoigâdvuođârääđi čuákkimist, mii lii almolâš, muštâlij Anaya. 
Luuvâ sierânâsraportistee James Anaya saavâ 15.4. toollum konferens lekkâm ohtâvuođâst täst: OPENING STATEMENT OF THE SPECIAL RAPPORTEUR JAMES ANAYA 15042010 
Nelji uđđâ tavesämikielâlâš matematiik kirje almostuvvii 
Vuáđumáttááttâs uđđâ matematiik oppâkirjerááiđun láá almostum nelji uđđâ tavesämikielâlâš oppâkirje. Uđđâ oppâkirjeh láá kiđđâluuhâmpaje uáppeekirjeh 1–4 luokkáid. 
- nommâsiih oppâkirjeh láá jurgâlum WSOY 
-nommâsâš rááiđust. Tavesämikielâliih čohčâluuhâmpaje oppâkirjeh 1–4 já aanaarsämikielâlâš čohčâluuhâmpaje oppâkirje 
Lohosierâ  
1 lii almostittum ive 2011. Ubâ ráiđu almostittoo aanaar- já tavesämikielân. 
Oppâkiirjijd puáhtá tiiláđ sämitige škovlim- já oppâmateriaaltoimâttuvâst: anni.nakkalajarvi(at)samediggi.fi tâi ritva.tammela(at)samediggi.fi. 
Lasetiäđih täst. 
Nils-Aslak Valkeapää –Juhlekonsert Sajosist 9.11 
Sämikulttuurkuávdáá Sajosist uárnejuvvoo maailm tobdosumosáid sämitaidâráid kullee Nils-Aslak Valkeapää juhlekonsert 9.11.2013. 
Konsertist muštástâlloo Valkeapää eellimpargo já karrieer. Konsert, mii uárnejuvvoo 70-ivváášjuhleive kunnen, puáhtá oohtân juávhu juoigeid já musijkkárijd, kiäiguin Valkeapää poorgâi elimis ääigi kuhháá oovtâstpargo. Konsertist kulloo meid sämijuoigei uđđâ suhâpuolvâ. 
Konsert lii muusik já visuaallâšvuođâ vaikutteijee ubâlâšvuotâ. Salist oohtânsuddâluveh Nils-Aslak Valkeapää juoigah, čuovâkoveh sehe suu tiivtah. Konsert taaiđâlâš jođetteijen tuáimá nuotâsteijee já musijkkár Seppo Paroni Paakkunainen. Eehid lávdástellen Áillohaš Doahkki; Paroni Paakkunainen, Esa Kotilainen, Ilpo Saastamoinen, Matti Kontio, Eerik Siikasaari já Rune Leskinen sehe Inga Juuso, Johan Anders Bær já Niko Valkeapää. Lasseen oláttâskyessin .Konsert uárnejeh oovtâstpargoost Maailm muusik kuávdáš/ Etnosoi!, Taiđuu ovdedemkuávdáš/ Laapi kuávlutoimâsaje já Sämitigge / Sämimuusikkuávdáš. 
Lasetiäđuh konsertist: 
Sämitiggeest Säämi Parlamenttân? 
Alguid sämitige noomâ rievdâdmist Säämi Parlamenttân já saavâjođetteijee pargonomâttâs rievdâdmist presidenttân vuolgâttuvvojeh täärhib valmâštâlmân. 
Alguid sämitige noomâ já saavâjođetteijee pargonomâttâs rievdâdmist toovâi sämitige jeessân Asko Länsman. Alguu sämitige noomâ rievdâdmist Länsman agâstâl toin, et tááláš nommâ čuujoot tuámustovlin. 
´Säämi Parlament´-nomâttâs kuvviiččij Länsmanin mield eenâb sämitige pargoid já sajattuv. Sämitige saavâjođetteijee pargonomâttâs rievdâdmist ´presidenttân´ lasettičij sämitige áárvustan-neem já kuvviiččij saavâjođetteijee tuođâlâš sajattuv aalmug ovdâsteijee orgaan saavâjođetteijen. 
Almos toimâttâh 
Almos toimâttuv pargon lii hoittáđ sämitige ekonomia-, pargojuávhu- já eres almoshaldâšem kyeskee aašijd sehe aašijd, moh iä lah meridum eres toimâttuvâi hoittámnáál. 
Almos toimâttuvâst láá haldâšemhoovdâ, kulttuurčällee, lahâčällee, sosiaal- já tiervâsvuođâčällee, pirâsčällee, nuorâičällee, ekonomiačällee, haldâšemčällee já toimâttâhčällee virgeh sehe sämiohtâduv vuávájeijee virge. Viirgij toimâkoveh láá miäruštâllum Sämitige pargo-oornigist . Sämitige čuákkim puáhtá vuáđudiđ táárbumiled eres-uv viirgijd. 
Almos toimâttuv ohtâvuođâst lii vala Tave-Suomâ sosiaalsyergi mättimkuávdáá sämiohtâdâh. Almos toimâttuvâst pyehtih leđe eres-uv pargeeh. Haldâšemhovdâ tuáimá almos toimâttuv hovdân. 
Haldâšemhovdâ 
má. Pia Ruotsala 
Lahâčällee 
vs. Kalle Varis 
Kulttuurčällee 
Sosiaal- já tiervâsvuođâčällee 
pirâsčällee 
vs. Esko Aikio 
Nuorâičällee 
Toomâjođetteijee, Säämi párnáikulttuurkuávdáš 
Petra Biret Magga-Vars 
Proojeektvuávájeijee, Säämi kulttuurkuávdáš 
Tarja Porsanger 
vs. Oula Guttorm 
Haldâšemčällee 
Toimâttâhčällee 
Laila Aikio 
Vuáhádâhäššitobdee 
AV-teknikko 
AV-teknikko 
Pirkko Pieski 
Sämitigge almoot uuccâmnáál  säämi muusikkuávdáá meriáigásii vuávájeijee sajasâšvuođâ 
Vuávájeijee pargoid kuleh muusikkuávdáá tooimâ vuávám, olášuttem sehe ovdedem. Säämi muusikkuávdáá vuávájeijee tuáimá meid el. Ijâttes ijjâ- algâaalmugij muusiktábáhtus pyevtitteijen. Pargo álgá 7.1.2015 já juátkoo 12.10.2015 räi. Pargo lii sajasâšvuotâ. 
Vuávájeijee pälkki miärášuvá Sämitige pálkkááttemvuáháduv vátávâšvuođâtääsi IV/II miäldásávt (vuáđupälkki 2560,57 eurod/mp). Vuáđupäälhi lasseen pargoost máksojeh 24 % sämikuávlu lase já pargohárjánem mield miärášuvvee hárjánemlaseh. Vuávájeijee toimâsaje lii säämi kulttuurkuávdáš Sajosist. Ucâmušâid lahtosijdiskuin kalga toimâttiđ sämitige čäällimkoodán 30.12.2014 tme 16.00 räi čujottâsân Sajos, 99870 Aanaar. 
Lasetiäđuid pargoost addel Sämitige má. haldâttâhhovdâ Pia Ruotsala p. 010 839 3106. Sämitige tooimân puáhtá uápásmuđ nettičujottâsâst www.samediggi.fi. 
Arkkitehtuurkištodem iävtuttâsah láá uáinimnáálá 
Nohhee ive juovlâmáánu aalgâst almostittum Säämi kulttuurkuávdáá arkkitehtuurkištodem iävtuttâsah láá uáinimnáálá uápásmem várás Siijdâ Raampist Aanaar markkânist 6.1.2009 räi. Kištodem kuuđâ pyeremus pargoost láá uáinimnáálá meiddei kuulmâmittosâš uccâmalliižih. Taam spesiaalčáitálmâsân lii puohâin nuuvtá peessâm. 
Sijdâ lii áávus majebaargâst pasepiäiván tme 10.00 – 17.00, vuossaargâi kiddâ. Juovlâi ääigi lii Sijdâ kiddâ juovlâááptu já juovlâpeeivi. Sijdâ lii áávus Tiäppánpeeivi já uđđâvuođpeeiviááptu já uđđâvuođpeeivi sehe luáppijâšpeeivi. Lasetiäđuh Siijdâst, puh. 0400-898 212. 
Lasetiäđuh Säämi kulttuurkuávdáást:  
Huksimhaahâ já arkkitehtuurkištodem: táluhovdâ Tanja Rytkönen-Romppanen, Seenaat-kiddoduvah, puh. 040-573 7006 www.senaatti.fi 
Säämi kulttuurkuávdáá toimâ: haldâttâshovdâ Juha Guttorm, puh. 0400-142 518 www.samediggi.fi 
Kovemateriaal já arkkitehtuurkištodem pevdikirje lii uáinimnáálá meiddei Sämitige päikkisiijđoin www.samediggi.fi 
SámiSoster rs 
Sämmilij sosiaal- já tiervâsvuođâsyergi servi Sámi Soster rs toimâtileh láá Saijoos nube keerdist. 
SámiSoster toimâjurdân lii kocceeđ, paijeentoollâđ já ovdediđ sämmilij sajâttuv já vuoigâdvuođâid algâaalmugin sosiaal- já tiervâsvuođâsyergist aalmuglii já aalmugijkoskâsii ohtâvuođâin. Servi olášut Sämitige viggâmušâid sämmilij kielâlij já kulttuurlij vuoigâdvuođâi olášutmân sosiaal- já tiervâsvuođâhuolâttâsâst. Servi viggá aktiivlávt ovdediđ oovtâstpargo eres servijguin. Servi viggá toimáinis vaikuttiđ säminuoráid vâi sij ucâluveh syergi škovliittâsân sehe vaikuttiđ sii máhđulâšvuođáid porgâđ sämikuávlust el. läčimáin pargosoojijd sierâ ovdedemprojektijguin. 
SámiSoster ovdâsvástádâsolmooš säämi kulttuurkuávdášprojektist lii Risten-Rauna Magga. 
Sajosist parga meid: 
Lasetiäđuh SámiSosterist. 
Säämi puustaveh 
Keejâ uánihisvideo tavesämikielâ puustavijn 
Tavesämikielâ pustaveh spiekâsteh mottoomverd suomâkielâ puustavijn. Keejâ já máttááttâl jienâdiđ! 
Váldu-ulmuuh: Ante Heatta, Sunna Valkeapää, Ilmari Laiti, John Steinar Båhl, Irene Länsman, Mari Hiltunen 
Stivrim/čuoppâm: Heli Ahola, kuvvim: Kirsti Länsman, Heli Ahola 
Pyevtittâs: Säämi máttááttâskuávdáš 2008 
Kukkodâh: 1,25 
Arkkitehtkišto Säämi kulttuurkuávdáá vuáváámist 
Seenaat-kidânjâsah uárnee almos, kyevtimuddosâš arkkitehtkišto Säämi kulttuurkuávdáá vuáváámist. Vuosmuš muddo álgá 14.4.2008 já nohá 30.6.2008. Kišto nubbe muddo álgá 1.9.2008 já nohá 3.10.2008. 
Säämi kulttuurkuávdáá uđđâ nommâkišto 
haavâ tuávááš já kišto njuolgâdusah 
Säämi kulttuurkuávdáá oovdânpyehtim  
Säämi kulttuurkuávdážân, mii huksejuvvoo Aanaar markkânân Juvduu riidon, šaddeh toimâvisteh Sämitiigán, sämikulttuurân kullee maaŋgâpiälásâš tooimân sehe säämi máttááttâs- já tutkâmuštooimân. Tai lasseen viäsu kuávdášlâš visteh láá maaŋgâtoimâ- já palvâlemsyergi pirrâ čokijdeijee ohtsâšvisteh: lávdástâllâm-, škovlim- já maaŋgâtoimâvisteh sehe raavâdviäsu. Ohtsâšvistij kevttim lii tehálâš uási ubâ kulttuurkuávdáá tooimâ. 
Säämi kulttuurkuávdáá uáivilin lii lääččiđ sämmiláid pyerebijd iävtuid alnetoollâđ já ovdediđ jiešiävtulávt kielâs, kulttuuris já iäláttâstooimâs, tipšođ já ovdediđ kulttuurjiešhaldâšem sehe tuárjuđ sämmilij almolâš eellimtile ovdánem. Lasseen kuávdáá uáivilin lii pyerediđ máhđulâšvuođâid levâttiđ já finniđ tiäđu sämmilijn algâaalmugin. 
Säämi kulttuurkuávdáš lii vuosâsajasávt uáivildum sämmilij jieijâs kiävtun. Tast lii meeri šoddâđ Suomâ sämmilij jiešhaldâšem sehe ellee já ovdáneijee sämikulttuur symbool, mon kuávdášlâš toimâlâš uáivilin lii sehe kattiđ ärbivuáválâš kulttuur já ovdediđ sehe uđâsmittiđ säämi ohtsâškodde-eellim. 
Čielgejum váldu-uáivil lasseen fáálá kulttuurkuávdáš vijđes, uđđâáigásâš já ollâtásásâš ohtsâškevttimvistij (čuákkim-, auditorio-, maaŋgâtoimâ- já lavdastâllâmsajeh sehe studiovisteh) áánsust eromâš máhđulâšvuođâid orniđ áinoošlajâsâš pirrâsist maaŋgâmuđušijd čuákkimijd, konfereensâid já tábáhtusâid. 
Nuuvtpa säämi kulttuurkuávdáš lii-uv siämmáá-áigásávt sehe Suomâ sämmilij parlamenttáálu já kulttuur-, škovlim- já mättimkuávdáš já meiddei tábáhtustáálu sierâlágán čuákkimijdiskuin, muusik‑, elleekove- já teatterčáittusijdiskuin. Pald-paldluvâi tah uásitooimah tuárjuh nubijdis siskáldâsâidiskuin já vistijdiskuin. 
Kulttuurkuávdáá huksit já oomâst Seenaat-kiddoduvah já ton bruttovijđodâh lii suullân 4 800 m². Huksimhaavâ budjet lii suullân 12 miljovn eurod, mast EU-ruttâdem uási lii 5 miljovn eurod. Kulttuurkuávdáá huksim álgá kiđđuv 2010 já tot kolgâččij valmâštuđ ive 2012 aalgâ räi. 
Säämi kulttuurkuávdáá válduláigulâžžân tuáimá Sämitigge, mii tastoo laigut viistijd eres kevtteid. Säämi máttáátâskuávdáš lii Sämitige lasseen táálu nubbe váldukevttee. Eres táálu kevtteeh láá Aanaar kieldâ kirjerájutoimâ, Sámi Duodji ry (säämi tuájárij servi), SámiSoster ry (sämmilij sosiaal- já tiervâsvuođâsyergi servi), Laapi läänihaldâttâs sehe vuáđudemvuálásiih Säämi arkkâdâh já raavâdviäsu. 
Nommâkišto njuolgâdusah:  
1. Kišto uáivilin lii kavnâđ säämi kulttuurkuávdážân, mii huksejuvvoo Aanaar markkânân, ton uáivil já tooimâ kovvejeijee noomâ. 
2. Kišto uárnejeijen tuáimá Sämitigge. 
3. Kišto lii puohháid áávus. 
4. Kištoäigi álgá 18.1.2010 já nohá 17.3.2010 tme 16.00, mon räi nommâiävtuttâsah kalgeh leđe sämitiggeest tai njuolgâdusâi 5. saajeest mainâšum čujottâsâst. Kištoääigi maŋa puáttám iävtuttâsah iä valduu vuotân. 
5. Kiišton kalga uásálistiđ poostâ pehti vuolgâtmáin nommâiävtuttâs já uásálistee ohtâvuođâtiäđuid čujottâsân Saamelaiskäräjät, Angelintie 696, 99870 Inari tâi kevttimáin äššialmaa teikâ pyehtimáin nommâiâvtuttâs persovnlávt ovdeláá mainâšum čujottâsân. Nommâiävtuttâs sistetuállee toppum kirjekooverttân merkkejuvvoo tubdâldâh "Nimikilpailu". Pelettisvuođâ turviimân uásálistee ohtâvuođâtiäđuh ađai nommâ, čujottâs, puhelinnummeer já šleđgâpostâčujottâs lahtojeh iävtuttâsân sierânâs, toppum kirjekooverttâst, mii liäkkoo árvuštâllâm nuuhâm maŋa já kišto loppâpuáttus čielgâm maŋa. Eres vuovvijn toimâttum iävtuttâsah hilgojuvvojeh.  
6. Persovntiäđuh kieđâvuššojeh tuše nommâkišto ohtâvuođâst, iäge toh luovâttuu ovdâskulij. Nommâiävtuttâs vuolgâttâm ulmui puoh persovntiäđuh tuššâduvvojeh kišto nuuhâm maŋa. 
7. Kiišton puáhtá uásálistiđ enâbáin-uv ko ovttáin iävtuttâssáin já taid puáhtá vuolgâttiđ siämmáá kirjekooverttâst. 
8. Nommâiävtuttâs kalga leđe sämikielâlâš, mielâstubbooht tave-, aanaar- tâi nuorttâsämikielâlâš. Iävtuttâs puáhtá agâstâllâđ meid suomâkielân. 
9. Noomân asâttum vátámâšah 
a) Nommâkištoin occoo säämi kulttuurkuávdážân uánihis, pehtilis, mielânpäccee já iäruttuvvee sämikielâlâš noomâ, mii kovvee kulttuurkuávdáá 
- kulttuurlâš uáivil já merhâšume, 
- sämmilâš jiešnálásâšvuođâ, 
- vijđes já maaŋgâpiälásâš tooimâ sehe ton 
- arkkitehtuurlâš hämikielâ. 
Nommâ ij uážu leđe kiävtust siämmáá västideijee säämi viäsust. 
b) Iävtuttâsâst kalga väldiđ vuotân noomâ čäällimhäämi já ettâm. Nommâ kalga leđe älkkeht ettâmnáál já sujâttemnáál jieškote-uv kielân. Lii tuáivuttettee et tot suápá meid aalmugijkoskâsâš já šleđgâlâš kiävtun. 
c) Nommâiävtuttâsâid kalga agâstâllâđ. 
10. Palhâšumelävdikodde 
a) Kišto čuávdá 10-jeessânsâš palhâšumelävdikodde, moos kulá ohtâ ovdâsteijee jyehi kulttuurkuávdáá kevtteeorganisaatiost (ohtsis 8 ovdâsteijed) sehe ovdâsteijee Seenaat-kiddoduvâin já kulttuurkuávdáá arkkitehtuurkišto vuáittám vuávájeijeejuávhust. 
b) Palhâšumelävdikoddeest lii saavâjođetteijee já värisaavâjođetteijee sehe čällee já išedeijee. 
c) Lävdikode iššeen tuáimá 4-jeessânsâš pargováljukodde. Lävdikodde já ton pargováljukodde pyehtiv táárbu mield kevttiđ pargostis äššitobdeid. 
11. Kištoiävtuttâsah árvuštâlluvvojeh nomâttemmin. Vyeitten väljejuvvoo pyeremustáá noomân asâttum vátámâšâid tevdee iävtuttâs. Kišto uárnejeijest lii kuittâg vuoigâdvuotâ nuuvt haalijddijn leđe valjiihánnáá vyeitten maiden iävtuttâsâid. 
12. Palhâšumeh 
a) Vyeitteeiävtuttâs tahhee palhâšuvvoo 1 000 euroin. 
b) Jos useampi osallistuja on ehdottanut samaa nimeä, palkinto jaetaan heidän kesken. 
13. Kišto uárnejeijee uážžu puoh vuoigâdvuođâid vuáittám iävtuttâsân. Uárnejeijest lii meiddei vuoigâdvuotâ rievdâdiđ tâi leđe kevtihánnáá noomâ. 
14. Kišto kyeskee máhđulijd koččâmâššáid västid säämi kulttuurkuávdášhaavâ proojeekthovdâ Juha Guttorm, puh. 0400-142518 já šleđgâpostâ 
15. Kišto kyeskee almottâs olgosadeluvvoo čuávvoo aavisijn; Á  vvir, Lapin Kansa, Enontekiön Sanomat, Inarilainen já Sompio.  Lasseen almottâs lii luuhâmnáál Sämitige päikkisiijđoin www.samediggi.fi 
Lahtoseh: Säämi kulttuurkuávdáá arkkitehtuurkišto ohjelm já kišto árvuštâllâmpevdikirje sehe majemuuh hammiittâskoveh já -sárguseh arkkitehtuurikišto vuáittám ađa (oođâ) -nommâsâš iävtuttâsâst. Lahtosáid puáhtá uápásmuđ Sämitige päikkisiijđoin tâi tige váldutoimâttuvâst Aanaar Rivdulist, čujottâs Angelintie 696. 
Vuossâmuu nommâkiišton puáttám tuhhiittum iävtuttâsah. 
Sämitigge váldá kiävtun uđđâ šleđgâpostâvuáháduv oho 11. Vuáháduv kiävtunväldim algâttep vuossaargâ 10.3.2014. Vuáháduv kiävtunväldim ääigi šleđgâpoostah sättih ájániđ. Huápulâš aašijn pivdep väldiđ ohtâvuođâ sämitiigán puhelimáin. 
Sämimáttááttâs uáppeemeeri lassaan 
Sämikielâlii já sämikielâ máttááttâs uáppeemeeri Suomâ vuáđumáttááttâsâst já luvâttuvvâst lassaan. Uáppeemeeri lii lasanâm suulân 170 uáppein luuhâmivveest 2005-2006. Taan luuhâmive oles uáppeemeeri lii 613, ko čohčuv 2005 tot lâi 444. Sämikielâ máttááttâs adeleh eenikielâ já vieres kielâ oppâamnâsin puoh kuulmâ sämikieláin. Sämikielâlâš máttááttâs uárnejuvvoo anarâš- já tavesämikieláin sämikuávlust. 
Oles uáppeemeeri lii lasanâm oovdeb luuhâmivveest ohtsis 59. Stuárráámus lasanem lii lamaš sämikielâ amnâsmáttááttâsâst (+70). Sämikielâlâš máttááttâs uáppei meeri lii ton tááhust kiäppánâm 11 uápped. Anarâškielâlâš máttááttâs uáppeemeeri lii oovdeb ive tääsist (15), nuorttâlâškielâlâš máttááttâs lii muttum amnâsmáttááttâssân (-5) já tavesämikielâlii máttááttâs uáppeemeeri lii kiäppánâm kuuđáin. Uáppee-ennustâsah čäittih kuittâg, ete sämikielâlâš máttááttâs lassaan puáttee iivijn ko sämikielâlâš arâšoddâdem naanood sajâttuv. Sämikielâlâš arâšoddâdem uárnejuvvoo sämikielâlijn peivikiäjuin teikâ peivikiäččujuávhuin já sämikielâid iäláskittee kielâpiervâlijn. Kielâpiervâltoimâ lii vijđánmin sämikuávlust eres kuávluin. 
Väldiuási sämimáttááttâsâst adeleh sämikuávlu kieldâin, moh finnejeh taan máttááttâsân sierânâs vittádum staatâtorjuu. Sämikuávlu kieldâin sämikielâlâš já sämikielâ máttááttâsâst láá ohtsis 549 uápped. Lasanem lii lamaš othsis 33 uápped oovdeb škovlâihán verdiddijn. 
Aanaar kieldâ škoovlâin sämikielâ já sämikielâlâš máttááttâsâst láá ohtsis 262 uápped, mast lasanem oovdeb ihán 22. Jieijâs uáppei lasseen Aanaar kieldâ máttáátteijeeh adeleh káidusmáttááttâs ohtsis käävci luvâttâhuáppei. Aanaar kieldâ sämimáttááttâs uáppeemeeri lii lasanâm täsivávt ive 2007 rääjist. 
Ucjuv kieldâ škoovlâin sämikielâ já sämikielâlâš máttááttâs adeleh ohtsis 124 uáppei, mast lasanem oovdeb ihán 16. Sämikielâlâš máttááttâs koskâvuođâlâs uási lii stuárráámus Ucjuuvâst. Sämikielâlii máttááttâs uási lii šoddâm iivij mield čielgâsávt. Taan luuhâmive meid sämikielâ amnâsmáttááttâs uáppei meeri lii lasanâm 18. 
Iänuduv kieldâ škoovlâin sämikielâ já sämikielâlâš máttááttâs adeleh ohtsis 61 uáppei. Uáppeemeeri lii kiäppánâm oovdeb škovlâivveest 15 uáppein. Meid Iänuduvvâst já Ucjuuvâst adeleh káidusmáttááttâs eres kuávluid enâmist. 
Suáđigil kieldâ škoovlâin uáivitiäddu lii sämikielâ amnâsmáttááttâsâst, mon finnejeh ohtsis 99 uápped. Uáppeemeeri lii lasanâm oovdeb škovlâivveest 10. Sämikielâlâš vuáđumáttááttâs adeleh kuulmâ uáppei. Ennusteh, ete sämikielâlii máttááttâs uáppeemeeri lassaan puáttee iivij ääigi. 
Sämikuávlu kieldâi ulguubeln uáppeemeeri lii stuárráámus Oulu kuávlust, kost kielâ amnâsmáttááttâs adeleh ohtsis 15 vuáđumáttááttâs uáppei já 13 luvâttuv uáppei. Ruávinjaargâ kaavpug kuávlust sämikielâ máttááttâs finnejeh ohtsis 12 vuáđumáttááttâs uápped já kuttâ luvâttuv uáppee. Helsig kuávlust sämikielâ máttááttâsâst láá ohtsis 10 vuáđumáttááttâs uápped. 
Ubâ enâmist sämikielâ teikâ sämikielâlâš vuáđumáttááttâs finnejeh ohstis 542 uápped. Luvâttuvâi oohtânrekinistum sämikielâ uáppeemeeri 71. 
Sämitigge čuávvu já raportist sämimáttááttâs ubâlâšvuođâst Suomâst. Sämimáttááttâs uáppeelovottuvah láá täst. 
Anarâškielâ jurgâleijee virgesajasâšvuotâ 
Sämitigge almoot uuccâmnáál anarâškielâ jurgâleijee virgesajasâšvuođâ ááigán 1.6. -30.6.2015 já 1.8.2015-18.5.2016. 
Anarâškielâ jurgâleijee toimâsaje lii Sämitige sämikielâ toimâttuvvâst Anarist. Virge tohálâšvuođâvátámâšah láá sämitiggeest adelum asâttâs 5 § (1727/1995) miäldásiih. Pälkki miärášuvá sämitige pálkkááttemvuáháduv vátávâšvuodâtaasij V/II – IV/IV mield (vuáđupälkki 2 110,20 – 2 457,04 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Ucâmušâid lahtosijdiskuin kalga toimâttiđ 18.5.2015 tme 16.00 räi čujottâssáin: Saamelaiskulttuurikeskus Sajos, 99870 Aanaar. Lasetiäđuid addel säämi kielâtorvočällee Siiri Jomppanen puh. 010 839 3111. Sämitige tooimân puáhtá uápásmuđ nettičujottâsât www.samediggi.fi 
Sämikielâ máttááttâsâst máccoo kansaškoovlâ ääigi tilálâšvuo 
Sämikielâ máttááttâsâst máccoo kansaškoovlâ ääigi tilálâšvuotân - sämikuávlu ulguubeln ässee párnááh já nuorah pääccih luuhâm- já čäällitáiđuttemmin jieijâs kielâst, jis kielâ ij máttááttuu škoovlâst. Tilálâšvuotâ lii Suomâ vuáđulaavâ já Suomâ adelem, algâaalmugis kyeskee aalmugijkoskâsâš sopâmušâi vuástásâš, páhuduvvoo Sämitige pargojuávhu tuorâstuv 13.11. almostittám vuossâmuu sämitige škovlimraportist. 
Sämimáttááttâs tááláš tile muuneeld maccâm kansaškoovlâ ááigán, kuás sämikielâst ij lamaš sajattâh máttááttâsâst já sämmilij kielâmolsom ovdánij jotelávt. Sämikuávlu ulguubeln ässee sämipárnái já -nuorâi tilálâšvuotâ sulâstit sii äijihij já ááhui pärnivuođâ tilálâšvuođâ. Ko kielâ ij máttááttuu škoovlâst, te sárnooh pääccih luuhâm- já čäällimtáiđuttemmin jieijâs kielâst. Kielâ sárnoi meeri kiäppán iäge uđđâ kielâ kevtteeh lassaan. Hiäjumustáá kielâ mätteeh monâtteh kielâš jo-uv ollásávt tâi kielâ ij ovdán, ko revitalisaatiolâš kielâ kirjálâš haaldunväldim ij lah máhđulâš. 
Škovlimpoolitlâš peerustmettumvuotâ sämimáttááttâs čuolmâi čuávdimân lii joođeetmin sämikielâ sárnoo ulmui mere jotelis kiäppánmân já sämikuávlu ulguubeln ässee sämmilij kielâ já identiteet muttuumân. Máttááttâs kyeskee njuolgâdusâin sämikuávlu ulguubeln ässee sämmiliih kohtâluvvojeh tegu enâmânvärrejeijeeh, mast pargojuávhu raapoort addel motomijd konkreetlâš ovdâmeerhâid. 
Pargojuávkku lii čielgim sämikuávlu ulguubeln motomijn päikkikuudijn, tegu Helsigist, Tamperest, Oulust já Ruávinjaargâst adelum sämikielâ máttááttâs já pááhud raportistis, et máttááttâsâst iä lah táálái njuolgâdusâi mield ovdánemimáhđulâšvuođah. Sämikielâ já sämikielâlâš máttááttâsâst já ton tilálâšvuođâst láá ennuv vááijuvvuođah meid sämikuávlust, mut sämikuávlu ulguubeln tilálâšvuotâ lii kriittisâš. 
Algâaalmug kielâ máttááttâs adeluvvoo sämikuávlu ulguubeln siämmái vuáđustâsâiguin ko el. enâmânvärrejeijei kielâi máttááttâs. Enâmânvärrejeijei kielah láá távjá stuorrâ maailmkielah, tegu espanja-, eŋgâlâs-, punjabi- tâi arabiakielâ. Máttááttâs lii máhđulâš finniđ enâmustáá 2,5 okkotiijme já tot lii vuáđumáttááttâs tievâsmittee jieijâs eenikielâ tâi päikkikielâ máttááttâs, mon tiijmeh tuállojeh táválávt eres škovlâpeeivi maŋa tâi škovlâpeeivi majemui tiijmij ääigi. Kielâ mattááttâs sajattâh škovlâpargoost lii hiäju já taam máttááttâs finnee tuše muálu-uási sämikuávlu ulguubeln ässee sämipárnáin já -nuorâin. Máttááttâs ááigánfinnim lii vaigâd, ko sämikielâ máttááttâs sämikuávlu ulguupiäláid škovláid, rehtoráid já máttááttâsvirgeomâháid lii uđđâ já omâs äšši. Sämivanhimeh já páihálâš škovlâvirgeomâhááh láá motomijn päikkikuudijn viggâm ovdediđ máttááttâstilálâšvuođâ, mut tot lii táálái njuolgâdusâi vuáđuld máhđuttem, páhuduvvoo raportist. 
Sämivanhimeh láá távjá pivdám Sämitiggeest iše tilálâšvuotân já oskom, et tot jiešhaldâšemorgaanân puáhtá vaikuttiđ máttááttâs orniimân. Sämitige máhđulâšvuođah vaikuttiđ jieijâs aalmug máttááttâsân láá kuittâg uceh ige sämmiláid vuáđulaavâst torvejum kulttuur-jiešhaldâšem lah olášittum škovlim syergist. Sämitige škovlim-já oppâmateriaaltoimâttuvâst kolgâččij pargojuávhu mielâst ovdediđ sämimáttááttâs olesvuođâst västideijee, tom čuávvoo, máttááttâsâst raportistee já merikooskâi máttááttâsministeriöin ráđádellee kuávdáš. 
Pargojuávhu mielâst sämimáttááttâs olesváldálâš ovdedm já kielâ máttááttâs jođettem luándulâš uássin škovlâpargo ubâ Suomâst, kalga algâttiđ jotelávt. Njuolgâdusâi tovâttâm iästuid já čuolmâid kalga raččođ já jođettiđ sämimáttááttâs sajattuv já máhđulâšvuođâid ´normaal tilálâšvuotân´, mast kielâ máttááttâsorniimijn váldojeh vuotân uáppei sierâlágán kielâtuávááh: uási sämiuáppein sárnu eenikielânis sämikielâ, uásán tot lii hiäjubeht haldâšum nubbe kielâ já uásist ij lah ollágin kielâtáiđu. Lasseen škoovlâin, eromâšávt tavveen, láá meid eres uáppeeh, kiäh halijdiččii oppâđ sämikielâ. Taat ij lah kuittâg máhđulâš sämikuávlu ulguubeln. Ive 2004 vuáimán šoddâm säämi kielâlaavâ njuolgâdusâi olášuttem váátá uđđâ kielâ sárnoi šoddâm. Kost eres saajeest uđđâ kielâ sárnooh puávtáččii puáttiđ ko škoovlâ vieres kielâ mettááttâsâst? – koijuduvvoo raportist. 
Sämikielâ máttááttâs já ton ovdedem kolgâččij pargojuávhu mielâst toohâđ máhđulâžžân viijđedmáin tááláá ääigi sämikuávlu kyeskee sämimáttááttâs ruttâdem ubâ enâmân. Tot lehâstičij maađij máttááttâs fastân tohâmân, oovdedmân já ton sajattuv luptiimân. Sämikuávlu kyeskee ruttâdemnjuolgâdus máttááttâs já kulttuurtooimâ ruttâdmist adelum laavâst torvee škovlim uárnejeijeid staatâtorjuu, mii västid suullân 100-prooseentlávt máttááttâsâst šaddee máttáátteijei pälkkikoloid. 
Nubben vävlin máttááttâs oovdedmân iävtuttuvvoo Säämi máttááttâskuávdáást Anarist ovdedum viermimáttááttâs fastân toohâm já kielâ viermimáttááttâs toohâm máhđulâžžân taid puohháid vuáđuškovláid sämikuávlust já ton ulguubeln, main láá vädisvuođah kavnâđ sämikieltáiđusijd máttáátteijeid. Máttááttâskuávdáást lii jo maaŋgâi iivij ääigi ovdedum viermipedagogiik já teknisâš kiärgusvuođâid já tot pastaččij adeliđ sämikielâ viermimáttááttâs meid sämikuávlu ulguubel, jis tast ličij ääši kyeskee škovlim ornimlope já väärih viermimáttáátteijei pálkkátmân. Viermimáttáátteeh tarbâšuuččii puohháid Suomâst sarnum já máttááttum kuulmâ sämikielân, aanaar-, nuorttâ- já tavesämikielân. 
Puoh sämikielah kuleh aalmugijkoskâsâš luokittâllâm mield (el. www.unesco.org >endangered languages) maailm uhkevuálásâš kielâi juávkun, aanaar- já nuorttâsämikielâ tuođâlâš uhkevuálásâš kielâi juávkun. Suomâ staatâst lii ovdâsvástádâs jieijâs algâaalmug kielâst, ige sämikielâ uážu asâttiđ siämmáá sajattâhân enâmânvärrejeijei kielâiguin. Toi-uv máttáátâs Suomâ škoovlâin lii tehálâš, mut tuše häärvih tain láá kuátueennâmstis uhkevuálásâš sajattuvâst tegu sämikielah tave-eennâmlâš kuátueennâmstis. 
Pargojuávhu saavâjođetteijen tooimâi sämitige jeessân Petra Magga já sesânin kielâašijčällee Ellen Näkkäläjärvi, virtuaalmáttááttâs koordinaattor Eeva-Liisa Rasmus já luokamáttáátteijee Rauna Rahko. Pargojuávhu raapoort lii čáállám sämitige škovlimčällee Ulla Aikio-Puoskari. 
Iävtuttâs sämikielâ iäláskittem toimâohjelmân luovâttui ministeráid 
Máttááttâs- já kulttuurministeriö ive 2010 asâtem pargojuávkku luovâttij iävtuttâsâs sämikielâ iäláskittemohjelmân máttááttâsminister Jukka Gustafssonin já kulttuur- já valastâllâmminister Paavo Arhinmäkin vástuppeeivi 2.3. Iävtuttâs toimâohjelmân vuálgá tastoo ciälkkámušrieggei. Lopâlâš iävtuttâs staatârááđán ráhtá máttááttâs- já kulttuurministeriö ko lii vistig ráđádâllâm ääšist sämitiggijn. 
Pargojuávhu iävtuttâs sämikielâ iäláskittem toimâohjelmân kávnoo täst. 
Máttááttâs- já kulttuurministeriö 2.3.2012: 
Sämikielâi tááláá tile já iäláskittem suogârdâllâm pargojuávhu mield puoh kulmâ Suomâst sarnum sämikielâ – tavesämikielâ, aanaarsämikielâ já nuorttâsämikielâ – láá uhkevuálásiih. Pargojuávhu mield sämikielâ iäláskem váátá maaŋgâid tooimâid. Pargojuávkku oonij kuávdášlâš hástusin kelijdeijee sämikielâ já sämikielâlâš máttááttâs já peivitipšo turvim, jieškote-uv suorgij tohálij já kielâ tuárvi pyereest mättee áámmátulmui vänivuođâ sehe sämmilij meddâlvarrim päikkikuávlustis, mii lii merhâšâm sämikielâi luándulij kevttimpirrâsij kiäppánem. Pargojuávkku luovâttij iävtuttâsâs máttáátâsminister Jukka Gustafssonin já kulttuur- já valastâllâmminister Paavo Arhinmäkin vástuppeeivi 2. njuhčâmáánu.  
Sämikielâ iäláskitmân pargojuávkku iävtut eres lasseen kielâpiervâltooimâ vuáháduttem já vijđedem. Kielâpiervâl lii kielâlâš ucceeblohon tâi algâaalmugân uáivildum toimâ, mast puoh toimâ tábáhtuvá aalgâ rääjist tuše áášán kullee aalmug kieláin, veikkâ uásálisteeh iä mátáččii tom ollágin. Lasseen kalga lasettiđ resurssijd sämikielâlâš peivitipšo falâmân laavâ vaattâm vuovvijn, ko tast lii merhâšittee rooli sämikielâ já kulttuur paijeentuállen já nanodeijen. Pargojuávhu mield kalga meiddei ovdediđ sämikielâ máttááttâs ubâ enâmist sehe lasettiđ sämikielâ mättee tohálii arâšoddâdem- já máttáátâspargojuávhu mere. 
Pargojuávhu mield säämi kielâlaavâ tievâslâš olášume váátá virgeomâhái sämikielâ kevttim lasettem eromâšávt sämikuávlust. Lasseen pargojuávkku iävtut sämikielâlij radio-, tv- já internet-siskáldâsâi falâlduv lasettem merhâšitteht, sämikielâ huolâttâs, vuorkkim já tutkâm ovdedem sehe sämitaiduu já kulttuur torjuu lasettem. Sämikuávlu lasseen lii tehálâš čuosâttiđ kielâ tuárjoo tooimâid meid eennâm eres oosijd, kost iänááš uási sämmilijn tááláá ääigi áásá. 
Njuálgu lappumvaarâst láá nuorttâsämikielâ já aanaarsämikielâ. Puoh uhkevuálásumos tiileest lii nuorttâsämikielâ, mon iäláskitmân pargojuávkku iävtut sierânâstooimâid, vâi kielâ kevttim já oppâm lasaniččii. 
Pargojuávhu valmâštellee toimâohjelm sämikielâ iäláskitmân tuálá siste árvuštâllâm Suomâst sarnum sämikielâi tááláá tiileest, kielâi siäilum já ovdedem kuávdášlâš hástusijd, visio sämikielâi iälááskmân ive 2025 räi sehe konkreetlijd tooimâid tile pyereedmân. Pargojuávhu muštottem¬čáálus lii luuhâmnáál máttááttâs- já kulttuurministeriö viärmádâhsiijđoin www.minedu.fi/OPM/Julkaisut/2012/Saamen_kieli.html . 
– máttááttâsneuvos Maija Innola puh, 09 160 77051 
Sämmilij kulttuur- já kielâpiervâltooimân 550 000 eurod 
Máttááttâs- já kulttuurministeriö mieđettij 20.2.2015 sämitiigán staatâtoorjân 550 000 eurod sämmilij kulttuur- já kielâpiervâltooimân sämikuávlust. Kielâpiervâl lii algâaalmug párnáid uáivildum tipšosaje, kost puoh toimâ tábáhtuvá aalgâ rääjist tuše sämikielân. Toimâ olášuttoo nuuvt, ete uárnejeh vuálá škovlâahasijd párnáid sämikielâlii peivitipšo teikâ ávus arâšoddâdemtooimâ sehe škovlâlijd eehidpeivitooimâ kielâlávgumvuáháduv keevtin. 
Sämmilij kielâpiervâltooimâ staatâtorjuuh ive 2015: 
1.    Nuorttâlâškielâ kielâpiervâl, Avveel 69 275 € 
2.    Nuorttâlâškielâ kielâpiervâl, Čevetjävri 71 400 € 
3.    Anarâškielâ kielâpiervâl I, Aanaar 85 110,16 € 
4.    Anarâškielâ kielâpiervâl II, Avveel 73 966,67 € 
5.    Anarâškielâ kielâpiervâl III, Aanaar 105 701,42 € 
6.    Tavesämikielâ kielâpiervâl, Vuáčču 71 669,45 € 
7.    Tavesämikielâ kielâpiervâleh, Kärigâsnjargâ já Ucjuuhâ 72 877,30 € 
Lasetiäđuh: Pia Ruotsala, má haldâttâhhovdâ, Sämitigge, 040-7262688, 
Artikla 8(j) 
Biologilii maaŋgâhámásâšvuotân kyeskee OA almossopâmuš (The United Nations Convention on Biological Diversity CBD) lehâstui vuáláčäällimnáál OA pirâs- já ovdedemkonfereensâst (UNCED) Rio de Janeirost ive 1992. Suomâ lii ratifisistám biodiversiteetsopâmuš ive 1994. Biodiversiteetsopâmuš ulmen lii eennâmpáálu ekosysteemij, ellee- já šaddošlaajâi sehe toi ärbitahhei maaŋgâhámásâšvuođâ suojâlem, luánduriggoduvâi pištee kevttim sehe luándu geenivaarij kiävtust finnejum aavhij vuoigâdvuođâlâš jyehim. 
Biodiversiteetsopâmuš artikla 8(j) kenigit sopâmušuásipeelijd suojâliđ algâaalmugij biodiversiteetân lohtâseijee ärbivuáválii tiäđu. Artikla meerrid, et sopâmušuásipeleh kalgeh jieijâs aalmuglii lahâasâttâs mield kunnijâttiđ, suojâliđ já paijeentoollâđ biologilii maaŋgâhámásâšvuođâ suojâlem já pištee kiävtu tááhust merhâšittee algâaalmugij já ärbivuáválii eellimhäämi omâsteijee páihálâšsiärvusij tiäđu, innovaatioid já vuáválâšvuođâid, sehe ovdediđ já vijđediđ toi heiviittem taan tiäđu innovaatioi já vuáválâšvuođâi omâsteijei luuvijn já iššijn sehe ruokâsmittiđ taan tiäđu, innovaatioi já vuáválâšvuođâi kiävtust finnejum aavhij täsipiälásii jyehim. Artikla syeijee Suomâst sämmilij luándukiävtun lohtâseijee ärbivuáválii tiäđu. 
Artikla kuáská Suomâst sämmilijd. Sopâmuš artikla 10 (c) kenigit sopâmušuásipeelijd suojâliđ já movtijdittiđ biologilij resurssij vuáválii kevttim ärbivuáválij kulttuurlij vuovij miäldásávt, moh heivejeh suojâlem já pištee kevttim vátámâššáid. 
Suomâst Pirâsministeriö asâttij 18.6.2009 vuossâmuu biologilii maaŋgâhámásâšvuotân kyeskee almossopâmuš algâaalmugij ärbitiäđu kieđâvuššee artikla 8j aalmuglii äššitobdeejuávhu sämitige saavâjođetteijee iävtuttâsâst. Pargojuávkku koolgâi valmâštâllâđ tooimâid, moh vuáđuduveh biologilii maaŋgâhámásâšvuotân kyeskee almossopâmuš algâaalmugij ärbivuáválii tiäđu siäilutmân lohtâseijee artikla 8j-pargo-ohjelmân. Pargojuávkku tooimâi Suomâ luándu maaŋgâhámásâšvuođâ suojâlem já pištee kevttim aalmuglii strategia já toimâohjelm 2006–2016 olášuttem já čuávvum ovdedeijee pargojuávhu vuálásâžžân. 
Pargojuávkku luovâttij loppâraportis pirâsministeriön 7.6.2011 uárnejum seminaarist. Pargojuávkku porgâttij pargoos ääigi čielgiittâs Akwé: Kon -ravvui koskâvuođâst aalmuglii lahâaasâtmân já čielgiittâs säämi utkevuoigâdvuođâst. Pargojuávkku toovâi loppâraportistis 28 toimâiävtuttâssâd já 11 avžuuttâssâd. Tooimâin iävtuttuvvoo luándu maaŋgâhámásâšvuotân lohtâseijee ärbivuáválii tiäđu vuotânväldim lahâasâttâs já haldâttuv ovdedemprojektijn sehe škovliimist. Pargojuávkku iävtut, et resursseh stivrejuvvojeh sämmilij luándu maaŋgâhámásâšvuotân lohtâseijee ärbivuáválii tiäđu vuorkkiimân, tutkâmân já iäláskitmân. 
Biodiversiteet tile pyeredem várás láá Suomâst ráhtám aalmuglijd biodiversiteetstrategiaid. Biodiversiteetstrategia olášuttem stivree Suomâ luándu maaŋgâhámásâšvuođâ suojâlem já pištee kevttim aalmuglii strategia já toimâohjelm 2006-2016 olášuttem já čuávvum ovdedeijee pargojuávkku (nk. Biodiversiteetpargojuávkku ). Sämitige oovdâst pargojuávhust sämitige saavâjođetteijee. Oovdeb, ive 2006 rääjist ihán 2016 räi vyeimist lamaš strategia koolgâi uđâsmittiđ biodiversiteetsopâmuš uásipeličuákkimij já EU miärádâsâi tiet. Strategia uđâsmittem valmâštâllâm algâttii jo ive 2010. Sämitigge uásálistij strategia valmâštâlmân nuuvt, ete vaikuttij haldâttâsráđádâlmáid, artikla 8(j)-pargojuávhust, biodiversiteetpargojuávhust, adelij ciälkkámušâid já ráđádâlâi strategiast virgeomâháiguin. 
Uáiviminister Jyrki Katais haldâttâsohjelmist láá čonâdâttâm uđâsmittiđ aalmuglii biodiversiteetstrategia, killeel ovdánem ohjelm já olášuttiđ uhkevuálásij luándutiijpâi toimâvuávám. Biodiversiteetstrategia olášutmist čonâdâteh turviđ sämmilii kulttuurlii täävi já ärbivyevi kevttiđ luándu. Staatârääđi tuhhiittij prinsiipmiärádâs ”Suomâ luándu maaŋgâhámásâšvuođâ suojâlem já pištee kevttim strategiast ivvijd 2013-2020, luándu peeleest – ulmuu pyerrin” ( nk. Biodiversiteetstrategia ). Prinsiipmiärádâs stivree biodiversiteetstrategia olášuttem Suomâst. Prinsiipmiärádâsâst láá váldám vuotân biodiversiteetsopâmuš uásipeličuákkim miärádâsâid sopâmuš olášuttem oovdedmân sehe EU miärádâsâid biodiversiteet suojâlmân. 
Prinsiipmiärádâsâst nanodeh, ete biodiversiteetsopâmuš artikla 8(j) kenigâsvuođah kyeskih Suomâst sämmilijd. Prinsiipmiärádâsâst kieđâvušeh sämikuávlu luándu maaŋgâhámásâšvuođâ já sämmilij ärbivuáválii tiäđu tile já puátteevuođâ. Staatârääđi prinsiipmiärádâsâst láá artikla 8(j):n já sämmilijd kyeskee merhâšittee tooimah já ulmeh: 
- Luándu maaŋgâhámásâšvuođâ suojâlmân já pištee kevttimân kyeskee meridum tooimâid olášuteh pehtilávt nuuvt, ete kunnijâteh aalmugjesânij eennâmomâstem- já haldâšemvuoigâdvuođâid, maid vuáđulaavâ ana sistees sehe jyehiulmuu vuoigâdvuođâid sehe nuávditteh jyehi aalmugjeessân ovdâsvástádâs luándu maaŋgâhámásâšvuođâ siäilutmist já kunnijâteh sämmilij luándu maaŋgâhámásâšvuotân lohtâseijee ärbivuáválii tiäđu 
- Staatârääđi kiddee eromâš huámmášume tave luándu háváduvâšvuotân, čuávvumtárboid já uhketahhei muuneedmân sehe suojâlmân já pištee kevttimân aalmuglávt nuuvt, ete čielgâsmit eennâmkevttimân lohtâseijee lahâasâttem já haldâttuv sehe oovtâstpargoost arktâlâš kuávluin já Baareents euroarktâlâš kuávlu staatâiguin ovdedeh sämmilij vuoigâdvuođâid algâaalmugin el. nuuvt, ete čielgâsmiteh eennâmkevttimân lohtâseijee lahâasâttem já uásálisteh aktiivlávt aalmugijkoskâsii oovtâstpaargon algâaalmugij vuoigâdvuođâlii já tuođâlii suojâlem nanodem tiet. 
- Staatârääđi olášut luándu maaŋgâhámásâšvuođâ suojâlem já pištee kevttim ohtâvuođâst almossopâmušâst já ton miärádâsâin kirjettum algâaalmugij ärbivuáválii tiätun kyeskee linjiimijd já tiädut Suomâ máhđulâšvuođâid toimâđ oovdâstjotten aalmugijkoskâsii siärváduvvâst artikla 8(j) olášutmist. 
Ulme 14. Ekosysteemijd, moh pyevtitteh velttidmettum palvâlusâid, macâtteh ovdii tilán já torvejeh nuuvt, ete väldih vuotân sosiaallijd, ekonomâlijd já kulttuurlijd uáinuid. Tast väldih vuotân eres lasseen čáácán, tiervâsvuotân, iäláttâssáid já pyereestvajemân lohtâseijee ekosysteempalvâlusâid sehe sämmilij táárbuid algâaalmugin. 
- Ulme 18. Luándu maaŋgâhámásâšvuođâ suojâlem já pištee kevttim tááhust merhâšittee sämmilij ärbivuáválii tiäđu já vuáháduvâid sehe biologilij resurssij ärbivuáválii kevttim kunnijâteh, iäláskiteh já suojâleh aalmuglii lahâasâttem já aalmugijkoskâsij kenigâsvuođâi miäldásávt nuuvt, ete ovdedeh ärbivuáválii tiäđu suojâlmân kyeskee haldâttuv já lahâasâttem. Almossopâmuš olášutmist väldih vuotân sämmilij tievâslii já pehtilis uásálistem puoh tárbulijn taasijn almossopâmuš já uásipeličuákkimij miärádâsâi miäldásávt. 
Biodiversiteetpargojuávhust láá olášuttem toorjân ráhtám virgeomâháid já čanosjuávhuid kenigittee toimâohjelm . Toimâohjelm lii vyeimist ihán 2020 já ton olášuttem čuávuh já ovdedeh biodiversiteetpargojuávhust. Sämitigge lii uásálistâm toimâohjelm valmâštâlmân. 
Toimâohjelm kieđâvuš vijđásubboht ko eidusâš strategia sämikuávlu luándu maaŋgâhámásâšvuođâ tile já sämmilij luándu maaŋgâhámásâšvuotân lohtâseijee ärbivuáválii tiäđu tile. Toimâohjelmist láá asâttâm toimáid äigitaavluid já ovdâsvástádâspeelijd. Toimâohjelmist láá maaŋgah sämmilijd kyeskee ulmeh. 
2) Ovdedeh máttáátteijei tievâsmittemškovlim iäláánšlajâtubdâmist já luándu maaŋgâhámásâšvuotân kyeskee koččâmušâi pedagogiikâst. Ovdedeh uđđâ tiätuteknologia vievâst slajâtubdâm já killeel ovdánem šoddâdem (ml. sämimáttááttâsâst já ton oppâmateriaalpyevtitmist luándu maaŋgâhámásâšvuotân kyeskee ärbivuáválii tiäđu sehe ton suojâlem já áárvustanneem). 
 OKM, Sämitigge 
 2013–2020 
16) Heiviitteh CBD-almossopâmuš 9. uásipeličuákkim tuhhiittem rijjâtátulijd Akwé: Kon –ravvuid sämikuávlu eennâmkevttim vuáváámist já stivriimist sehe väldih vuotân ravvuid eennâmkevttim stivriimân lohtâseijee lahâasâttem uđâsmitmist. 
 YM, MMM, LVM, TEM, Sämitigge 
 2013–2020 
22) Olášuteh sierâ haldâttâhsuorgij já čanosjuávhui oovtâstpargon rahtum toimâvuávám Suomâ uhkevuálásij luándutiijpâi tile pyeredem várás. Pyeredeh tiätuvuáđu luándutiijpâi suojâlem, tipšom, ovdii tilán macâttem, tutkâm já čuávvum čuosâttem várás. Lasetteh almos tiäđu luándutiijpâi merhâšuumeest uássin mii eenâm luándu maaŋgâhámásâšvuođâ. Tärkkilisteh kove miäccáás luándutiijpâi uhkevuálásâšvuođâst. 
 YM, MMM, TEM, LVM, OKM, Sämitigge 
 2013–2020 
35) Ovdedeh luándu maaŋgâhámásâšvuođâ suojâlem sehe sämmilij kulttuur já ärbivuáválij iäláttâsâi tááhust killeel luándumađhâšem já luándu virkosmittemkiävtu staatârääđi luándu virkosmittemkiävtun já luándumaađhâšmân kyeskee prinsiipmiärádâs (VILMAT) já Suomâ mađhâšemstrategia 2020 miäldásávt. 
 YM, TEM, MMM, Sämitigge 
 2013–2020 
37) Nanodeh luándu maaŋgâhámásâšvuođâ tááhust killeel kuávluikevttim suunnâttâllâm máđhâšemkuávdái pirrâ ovdâmerkkân nuuvt, ete kuávdásmiteh mađhâšempalvâlusâid luándu maaŋgâhámásâšvuođâ turvim uáinust. 
 YM, TEM, MMM, Sämitigge 
 2013–2020 
67) Ucedeh iäláttâstooimâst, tego lavŋepyevtittâsâst já ruukitooimâst, šaddee ekosysteempalvâlusâi hiäjusmem, om. luándu já virkosmittemkiävtu sehe sämmilij ärbivuáválij iäláttâsâi tááhust háitulijd pirâsvaikuttâsâid, eromâšávt čácádâh- já eres luáštuid nuuvt, ete pehtiliteh toimâsyergi jieijâs, pyeremus teknologia vievâst olášuttum pirâssuojâlemtooimâid. 
 2013–2020 
78) Stivrejeh tave meccikuávlui já suojâlemkuávlui eennâmkevttim sehe luándumaađhâšmân já luándu maaŋgâhámásâšvuotân vuáđuduvvee iäláttâstooimâ nuuvt, ete movtijditeh maaŋgâhámásâšvuođâ turvim já sierâ intressij oohtânheiviittem. Ovdedeh tuodârkuávlui eennâmkevttim olesváldálii suunnâttâllâm Akwé: Kon –ravvui vievâst nuuvt, ete puásuituálu já eres eennâmkevttim ruossâlâsvuođah kiäppáneh já háituliih vaikuttâsah tuodârluándun kiäppáneh. 
 YM, MMM, TEM, Sämitigge 
 2013–2020 
79) Ovdedeh puásuituálu kuáttumjuurrâm já kuáttuminventistmijd kuátumij kyeddimnaavcâ turvim tiet oovtâstpargoost palgâsijguin, nuuvt ete väldih vuotân áášán kyeskee tutkâmtiäđu, sämmilij luándu maaŋgâhámásâšvuotân lohtâseijee ärbivuáválii tiäđu já eres puásuituálun lohtâseijee tiäđu. Movtijditeh palgâsijd rähtiđ maaŋgâulmemiäldásijd puásuituáluvuáváámijd. Juátkih puásuikuátumij tile čuávvum já ovdedeh kuátumij inventistemvuovijd. 
 MMM, YM, Sämitigge 
2013-2020 
84) Luándu maaŋgâhámásâšvuotân lohtâseijee sämmilij ärbivuáválii tiäđu vuotânväldim tiet juátkih pargo ILO algâaalmugáid kyeskee almossopâmuš ratifisistemiävtui selvâttem várás haldâttâsohjelm ulme miäldásávt sehe tuálvuh loopân Tave-eennâmlii sämisopâmušân kyeskee ráđádâlmijd. Artikla 8 (j) –pargojuávhu loppâraportist oovdânpuohtum tooimâi olášuttem juátkih, vuáđustâllâm suujâi tiet tooimâid tärhisteh já tievâsmiteh uđđâ artikla 8(j)-pargojuávhust já toimâiävtuttâsâid pyehtih čuávvumpargojuávkun tuhhiittemnáál. 
 OM, UM, OKM, MMM, YM, Sämitigge 
 2013–2015 
85) Ráhtádâteh väldiđ kiävtun CBD-almossopâmuš uásipeličuákkim tuhhiittem indikaattorijd, moh kyeskih kielâlii maaŋgâhámásâšvuotân, sämikuávlu eennâmkevttim já ärbivuáválij iäláttâsâi tilán já ovdánmân sehe ärbivuáválij tiäđu, innovaatioi já vuáháduvâi tilán já ovdánmân. 
 2013–2015 
Pirâsministeriö asâttij nube aalmuglii artikla 8(j)-äššitobdeepargojuávhu toimâpajan 15.2.2013-31.12.2014. Pargojuávkku tuáimá biodiversiteetpargojuávhu vuálásâžžân já raportist toos toimâstis. Pargojuávhu pargon lii el: 
- Lasettiđ almos tiäđulâšvuođâ artikla 8(j):st, ton kenigâsvuođâin já tooimânpiejâmist 
- Ovdediđ biodiversiteetstrategia já –toimâohjelm 8j:n kyeskee uulmij olášume 
- Valmâštâllâđ Suomâ uáivilijd aalmugijkoskâsijd biodiversiteetsopâmuš čuákkimáid, moh lahtojeh artikla 8(j):n 
Klemetti Näkkäläjärvi , saavâjođetteijee (sämitigge) 
Ilkka Heikkinen (pirâsministeriö) 
Katri Santtila (máttááttâs- já kulttuurministeriö) 
Timo Tolvi (eennâm- já meccituáluministeriö) 
Camilla Busck-Nielsen (riehtiministeriö) 
Pirjo Seurujärvi (Meccihaldâttâs) 
Päivi Lundvall (Laapi IPI-kuávdáš) 
Petra Magga-Vars (sämitigge) 
Äššitobdee Heikki Paltto (sämitigge) 
Äššitobdee Elina Helander-Renvall (Laapi ollâopâttuv arktâlâš kuávdáš) 
Čällee Sanna-Kaisa Juvonen (Meccihaldâttâs) 
Čällee Suvi Juntunen (sämitigge) 
Artikla 8(j) aalmugijkoskâsii maaŋgâihásii pargo-ohjelmist láá meridâm väldiđ anon indikaattorijd kielâlii maaŋgâhámásâšvuođâ tiileest já ovdánmist; algâaalmugij ärbivuáválij kuávlui eennâmkevttim nubástusâst já ovdánmist sehe ärbivuáválij iäláttâsâi hárjuttem tiileest já ovdánmist. Indikaattorij ulmen lii selvâttiđ artikla 8(j) suojâlem ärbivuáválii tiäđu tile. Aalmuglâš artikla 8(j)-pargojuávkku lii algâttâm tooimâid indikaattorij kiävtun väldim várás. 
Pargojuávkku lii valmâštâllâm já valmâštâl ain biodiversiteetsopâmuš čuákkimáid Suomâ uáivilijd, moh lohtâseh artikla 8(j)-artiklan. Pargojuávhu ulmen lii rähtiđ iävtuttâsâid Akwé: Kon –ravvui tooimânpiejâmist eennâmkevttim- já huksimlaavâ já pirâsvaikuttâsâi miäruštâlmist adelum laavâ tooimânpiejâmist. Pargojuávhu ulmen lii meid jurgâliđ suomâkielân já sämikielân 10. uásipeličuákkim tuhhiittem Tkarihwaie:ri –eettisijd lattimnjuolgâdusâid sehe toohâđ oovdânpyehtimijd tai tooimânpieijâm várás Suomâst. Tkarihwaie:ri lii kanien:keha'ka –aalmug kielâ (mohawk-) já meerhâš ”olmâ vyevi”. Lattimnjuolgâdus ulmen lii turviđ algâaalmugij kulttuurlii- já fiätulii ärbivyevi kunnijâttem algâaalmugáid kyeskee projektijn. 
Pargojuávkku kieđâvuš meid geenivaarij finnimvuođâ já hiäđui jyehim kieđâvuššee Nagoya pevdikirje ratifisistem Suomâst sehe čuávu biodiversiteetstrategia já –toimâohjelm artikla 8(j):n kyeskee aašij olášume. 
Vuossâmuš artikla 8(j)-pargojuávkku lii ton maŋa ko kuulâi ärbivuáválii tiäđu haldâšeijeid toohâm almolijd miäruštâlmijd sämmilij luándu maaŋgâhámásâšvuotân lohtâseijee ärbivuáválii tiäđust, utkevuoigâdvuođâst já vuáválii luándukevttimist. 
Säämi luándu maaŋgâhámásâšvuotân lohtâseijee ärbivuáválâš tiätu tiättoo säämi luándukevttimist já ärbivuáválij sämi-iäláttâsâi porgâmist ađai puásuituálust, kyelipiivdost, meccipiivdost, nuurâdmist já tyejeest sehe luándukoskâvuođâst. Tiätu sirdâšuvá sämikielâ luándun, miäcán, šooŋân, puásuituálun, tuojijd, piivdon já kyelipiivdon lohtâseijee terminologiast sehe sämikielâlijn päikkinoomâin. Ärbivuáválâš tiätu sirdâšuvá tiäđulâš máttááttem, puárásub suhâpuolvâin ožžum maali, juáigusij já njálmálâš muštâlemärbivyevi pehti sehe puásuituálu-, kyelipivdo-, nurâdem, tyeji- já meccipivdovuovijn. 
Sämmilij ärbivuáválâš luándukevttim vuáđuduvá säämi árvumailmân, sosiaallâš vuáhádâhân já utkevuoigâdvuotân. Luándukevttim lii ereslágán sierâ sämi-iäláttâsâin. Luándukevttim lii kiddâ še eennâmtieđâlijn aašijn já luándu tiileest. 
Säämi luándu maaŋgâhámásâšvuotân lohtâseijee utkevuoigâdvuotâ stivree ärbivuáválâš eennâmkevttim, siärváduv siskiipiäláid koskâvuođâid, moh lohtâseh eennâmkevttimân, lááčá prinsiipâid navdâšemkuávloid já stivree luanduresurssijguin ávhástâllâm pištee vuovvijn säämi vuoigâdvuođâibárdâs mield. 
Sämikulttuurist ärbivuáválâš kulttuurolgospyehtim uáivild juoigâmmuusik, säämi tyeje, sämitaiduu, muštâlemärbivyevi já oskomušâid, kirjálâšvuođâ, sämikielâlijd päikkinoomâid sehe säämi huksimärbivyevi (el. láávuh, kuáđih, sierâlágáneh ääitih). Lasseen säämi toovlášoskoldâhân kullee uhredem sieidijd lii kulttuurolgospyehtim. Uđđâsuboh kulttuurolgospyehtimeh uáivildeh uđđâáigásâš sämimuusik, teatter já elleekovetaiduu. 
Sämitigge lii asâttâm ohtân njunošulmen vaaljâpaje 2012-2015 toimâohjelmistis, et aalmuglâš artikla 8(j)-pargojuávhu loppâraapoort toimâiävtuttâsah já avžuuttâsah láá olášittum vaaljâpaje loopâ räi. 
Lasseen sämitige čuákkim lii asâttâm čuávuváid uulmijd ärbivuáválâš tiäđu suoijâlmân: 
Biodiversiteetsopâmuš 5. uásipeličuákkim lii tuhhiittâm iävtutátulijd Akwé:Kon -ravvuid . Ravvuuh láá valmâštâllum staatâi já algâaalmugij oovtâstpargon. Ravvuuh láá uáivildum vuotânväldimnáál algâaalmugij, tegu Suomâ sämmilij, päikkikuávlust olášuttemnáál šaddee tagarij haavâi vuáváámist sehe vuáváámij já ohjelmij valmâštâlmist já vaikuttâsâi árvuštâlmist, moh pyehtih vaikuttiđ sämikulttuurân, -iäláttâssáid já kulttuuráárbán. 
Ravvuuh väättih, et haavâi já vuáváámij rähtim kolgâččij vuáđuduđ algâaalmugij tárboid já uáinoid. Algâaalmugeh kolgâččii uásálistiđ haavâ puohháid muddoid vuáváámist olášutmân. Uásipeličuákkim lii iävtuttâm, et staatah váldáččii ravvuid uássin pirâs- já sosiaalvaikuttâsâi árvuštâllâm kyeskee lahâasâttâs já ravvuid. Staatah já algâaalmugeh kolgâččii Akwé:Kon -ravvuid olášutmáin lääččiđ pissoo algâaalmug tuhhiittem oorniglâš lattim sosiaallâš, pirâs- já kulttuurlâš uáinui lasseetmân vuáváámân já miärádâstohâmân. Ravvuid olášutmáin puáhtá ovdediđ algâaalmugij toimâmkiärgusvuođâid. 
Akwé: Kon - ravvuid nuávditmáin puáhtá tubdâđ háitulâš vaikuttâsâid algâaalmugáid já hemâdâsâid puáhtá minimistiđ. Ravvui mield kalgeh haavâ valmâštâlmân uásálistiđ algâaalmug ovdâsteijeeh já pargoost kalga väldiđ vuotân täsiáárvu já jieškote-uv suhâpuolvâi táárbuid. Algâaalmug ovdâsteijeid kalga adeliđ tuárvi resurssijd, vâi sij pyehtih uásálistiđ haavâ valmâštâlmân. Algâaalmugsiärvusân kalga tieđettiđ valmâštâllâm puohâin muddoin, sierâlágán mediain já siärvus kiävttám kielâiguin. Haavâst kalga kirjiđ algâaalmug uáinuid já huolâid já taid kalga kohtâliđ vuoigâlávt. Algâaalmug ovdâsteijeeh kalgeh uásálistiđ haavâ pirâslâš-, kulttuurlâš já sosiaallâš vaikuttâsâi árvuštâlmân. 
Jis haahâ toovvât negatiivlijd vaikuttâsâid algâaalmugân, kalgeh haavâst västideijee já algâaalmugij ovdâsteijeeh sooppâđ linásmittee tooimâin negatiivlâš vaikuttâsâi minimistmân. Haavâ olášume kalga čuávvuđ oovtâst algâaalmug ovdâsteijeiguin. 
Iävtutátuliih Akwé: Kon – ravvuuh láá Suomâst uáivildum sämikuávlu eennâmkevttim vuáváámist já pirâsvaikuttâsâi árvuštâlmijn västideijee virgeomâhâžân, lahâasâtteijeid, árvuštâllâm tahheid, YVA -haavâst västideijeid, kaavai rähteid, Meccihaldâttâsân, lopevirgeomâháid, sämitiigán já nuorttâlâšâi sijdâčuákkimân sehe sämisiärvusáid. 
Pänituoddâr meccikuávlu hoittám- já kevttimvuávám rähtimist láá heiviittâm vuossâmuu keerdi Akwé: Kon –ravvuid sehe Suomâst ete ubânâssân mailmist. Ravvui heiviitmist lii valmâštum loppâraapoort . Meccihaldâttâs lii oovtâst sämitiggijn lááččám pissoo maali Akwé: Kon –ravvui heiviitmist Meccihaldâttâs haldâšem eennâm- já čäcikuávlui eennâmkevttim vuáváámist. 
Ravvuid iä heiviit sämitige toohâm iävtuttâsâin peerusthánnáá kaavam stivree eennâmkevttim- já huksimlaavâ tooimânpiejâmist iäge pirâsvaikuttâsâi árvuštâllâmprosessist (nk. YVA-laavâst). 
Biodiversiteetsopâmuš olášutmân kyeskee miärádâsah já avžuuttâsah adeluvvojeh uásipeličuákkimist, mii tuálloo kyevti ive kooskâi. Uásipeličuákkimân artikla 8(j):n kyeskee aašijd valmâštâl aalmugijkoskâsâš pargojuávkku, Ad Hoc Working Group on Article 8(j) and related provisions . Ovdebáá keerdi pargojuávkku čokkânij ive 2013 roovvâdmáánust Montrealist. Pargojuávhu pargo stivree uásipeličuákkim tuhhiittem artikla 8(j) maaŋgâivvááš pargo-ohjelm. Pargojuávhu paargon uásálisteh staatâi já algâaalmugij ovdâsteijeeh. Sämitigge uásálist pargojuávhu čuákkimáid uássin Suomâ staatâ delegaatio já Suomâ vest uássin Euroop Union delegaatio. Euroop Union hämmee ohtsii uáivil čuákkimmiärádâssáid já saavâjođetteijee-eennâm ráđádâl jeessânenâmij peeleest kuávdásmittum häämist čuákkimmiärádâsâin. Suomâ raportist sopâmuš olášutmist biodiversiteetsopâmuš čäällimkoodán. Viiđâd eennâmraapoort adelui vyesimáánust 2014. 
Puáttee biodiversiteetsopâmuš uásipeličuákkim uárnejuvvoo roovvâdmáánust 2014 Maadâ-Koreast. Sämitigge uásálist uásipeličuákkimáid Suomâ staatâ delegaatiost. 
Artikla 8(j)-pargojuávhu loppâraapoort 
Lahtos 1 čuákánkiäsutavlustâh 
Lahtos 2: Tuávvášmateriaal: utkevuoigâdvuotâčielgiittâs 
Lahtos 3 Tuávvášmateriaal Čielgiittâs Akwé: Kon –ravvui koskâvuođâst Suomâ lahâaasâtmân 
Lahtos 4 Muštottemčáálus Akwé: Kon ravvui koskâvuođâst Yva-lahâaasâtmân 
Lahtos 5: Muštottemčáálus Akwé: Kon ravvui heivitmist eennâmkevttim- já huksimlaavâ olášutmist 
Lahtos 6: Elina Helander-Renvall já Inkeri Markkula (2011): Luándu maaŋgâhámásâšvuotâ já sämmiliih 
Lahtos 7 Proojeektvuávám sämikielâlij sajenoomâi nuurrâm- já vuorkkimprojektin 
Lahtos 8 Tuávvášmateriaal, Ärbivuáválii tiäđu suojâlem sämikuávlust 
Akwé:Kon ravvuuh suomâkielân 
Suomâ tievâsmittem biodiversiteetsopâmuš olášume kieđâvuššee tiäđáttâsân (29.11.2001) 
Suomâ 5 eennâmraapoort biodiversiteetsopâmuš olášutmist Suomâst (eŋgâlâskielân) 
Loppâraapoort : Akwé: Kon –ravvui heivitmist Pänituoddâr meccikuávlu hoittám- já kevttimvuávám rähtimist (suomâkielân, tavesämikielân já eŋgâlâskielân) 
Binna Bánna párnái radio 
Binna Bánna-párnái radio-ohjelm kullui vuossâmuu keerdi vyesimáánu 8. peeivi 2002. Vuolgâttâs kukkodâh lâi 30 minuttid já Binna Bánna toimâttuvvoo kuulmâ sämikielân. Tast láá tave-, aanaar- já nuorttâsämikielâliih uásih, moi tooimâtmist párnááh láá aktiivlávt mieldi. Ohjelmijn čuájá ennuv sämikielâlâš párnái muusik. 
YLE Sämi radiost láá lamaš párnái ohjelmeh jo ovdil 2000-lovo. 1980-lovvoost vuolgâttui škovlâradio já lávurdâhiđedij vuolgâttâsâi ohjelmijn lijjii meid párnáid toimâttum uásih. Ovdil YLE Sämiradio pyevtittem Binna Bánna-ohjelmijd Taažâ almosradiofinnoduv NRK pyevtittem sämikielâliih párnáiohjelmeh kullojii meid Suomâst. 
Binna Bánna-ohjelm kuulah Yle Säpmi kanavast jyehi vuossaargâ tme 15.30 já uđđâsist koskohoi tme 09.00. Jis jieh pyevti kuldâliđ Sämiradio vuolgâttâsâid, láá ohjelmeh kuullâmnáál oho ääigi internet-čujottâsâst: 
http://yle.fi/sapmi/ 
Kooveest Binna Bánnan toimâtteijee Irene Länsman pargostis. 
Eenikielâ 
Petra Kuuva  , Bigga-Helena Magga  , Tiina Sanila-Aikio, Petter Morottaja   
koveh Sunna Kitti   
Tyebbin tääbbin      
Ovdâmáttááttâs puđâldemkirje   
12,00 €  
sijđoh: 96 
Sämitigge 2015 
Tyebbin tääbbin - Ovdâmáttááttâs puđâldemkirje lii uáivildum sämikielâlâš ovdâškoovlân. Kirjeest usteveh Eeʹled, Uábbee já Sámmol joteh jieijâs päikkikuávluin já muštâleh nubijdis aašijn, moh kuleh sii elimân. Ee´led lii nuorttâlâš nieidâ, Uábbee lii anarâš nieidâ já Sámmol lii tavesämmilâš kandâ. 
Kirje kuávdáást láá sämmilij käävci iveäigid, moi tooimâid já tábáhtumijd teevstah kovvejeh. Váldujuurdâ kirje rähtimist lii lamaš tot, et mij, Suomâ kulmâ sämihiäimu, eellip oovtâst já halijdep jyehiđ riges kulttuuräärbi já jieččân almugij muštâlusâid, tiäđuid já kielâid sehe meid kulttuurlâš jiešvuovijd, moh mist láá sierâlágáneh. 
_____________________________________________________________________________________ 
Petra Kuuva  ,  
koveh Piia Kangas   
Tekstampuustaveh   
5,00 €   
Sämitigge 2015  
_____________________________________________________________________________________ 
Muu Aabis    
lii ivnáás algâ anarâškielâ algui oppâmân. Čohčâaabisist pustaveh uáppojeh tavekuávlu ellei, ulmui, pargoi já puđâldâsâi pehti. 
Matti Morottaja čáállám Muu Aabis čohčâ lii kuvvim uŋgarlâš Daniel Gelencsér  , kote Anarist asâdijn uápásmui páihálii kulttuurân.  
MUU AABIS čohčâ     
Layout: Linda Länsman, Hannu Kangasniemi 
sijđoh: 92 
15,00 €   
Sämitigge 2010  
MUU AABIS čohčâ     
    
Pargokirje      
Layout: Anni Näkkäläjärvi 
sijđoh: 55 
8,00 €   
Sämitigge 2011  
MUU AABIS kiđđâ   
Koveh: Tanja Severikangas   
Layout: Hannu Tikkanen 
sijđoh: 53 
15,00 €   
Sämitigge 2014  
_____________________________________________________________________________________ 
Petter Morottaja    
Virkkuuvääri      
lii anarâš uáppeid uáivildum nube luoka oppâmateriaal. Hitruus mainâseh  			já ivnáás koveh jođetteh lohheid maaŋgâlágánáid fiäránáid. Virkkuuvääri  			-ráidun kulá meiddei kiđđâuási já hárjuttâskirjeh čoovčâ já kiiđâ várás. 
Kuvvim, tuáijim já lokke: 
Stivrimjuávkku: 
Sämitigge 2014  
Virkkuuvääri  Luuhâmkirje  čohčâ    
sijđoh: 153 
25,00 €   
Jurbâjávráá siijdâst iä mainâseh nuuvâ. Mainâseh šaddeh tast, ko Virkkuuvääri škoovIâ uáppeeh sierâdeh já pargeldeh škoovIâst já škoovIâ ulguubeln. Maggaar lii párnái škovIâihe? Tom tiätá ko Iohá Virkkuuvääri Iuuhâmkirje! Čoovâ Iuuhâmpittáin myerjih Iäddih, ruške áIgá já viijmâ muáttá. Čohčâpaje nohá juovIâčuoImân, mon iälššáás párnááh čuávdih. 
Virkkuuvääri  Luuhâmkirje  kiđđâ    
sijđoh: 143 
25,00 €   
Kiiđâ luuhâmpaje álgá uđđâvuođpeeivist já rakettijguin. Piäiváš oppeet itá já kuuloold kiđđâ aldan. Kiđđâpaje lii tievâ juuhlijn já maađhijn. Láá ristijááh Taažâst já kiđđâjuhleh siijdâst. Ij koolgâ vájáldittiđ kuhes kävppimääđhigin! 
_____________________________________________________________________________________ 
Luuhâmkirje   
2. uđâđum tiädus 
Jurgâlâm: Kaarina Mattus 
Petra Kuuva lii heiviittem teevstâi uđđâ čäällimvuáhán. 
Kielâtärhistem: Matti Morottaja 
Koveh: Lee Rodgers   
layout: Rannveig Persen 
sijđoh: 58 s. 
7.00 €   
Sämitigge 2010  
Sverre Hatle - Isak Mattus - Petra Kuuva   
Luuhâmkirje Hárjuttâskirje   
2. uđâđum tiädus 
Jurgâlâm: Isak Mattus 
Petra Kuuva lii heiviittem teevstâi uđđâ čäällimvuáhán. 
Koveh: Petra Kuuva 
layout: Anni Näkkäläjärvi 
sijđoh: 72 s. 
6.00 €   
Sämitigge  
2011  
_____________________________________________________________________________________ 
Muu vuosmuš kietâčaalâvihko    
Anarâškielân heiviittum Miina Seurujärvi ravvuid mield. 
sijđoh: 60 
7,00 €   
Sämitigge 2013  
_____________________________________________________________________________________ 
Helena Valkeapää, Seija Guttorm   
Aabis 2 Kiđđa-aabis    
Pajekielâst jurgâlâm já heiviittam Iisak Mattus 
Koveh: Merja Aletta Ranttila   
sijđoh: 134 
5,00 €   
Škovlaháldáttas, Staata teddilemkuávdaš 1990  
Luuhamkirje, eenikielâ sijđomateriaal  
Inger Haldis Halvari   
Pajekielâst jurgâlâm: Iisak Mattus 
Koveh: Liisa Helander   
Tääsi: ovdâmáttááttâs - 3 lk 
sijđoh: 22 
3,00 €   
Laapi läänihaldâttâs 1994  
SaKaste – Sämmilij sosiaal- já tiervâsvuođâpalvâlusâi ovdedemrááhtus 
SaKaste lii sämmilij sosiaal- já tiervâsvuođâpalvâlusâi ovdedemhaahâ, mii vuálgá joton sämikuávlust. Tot lii uási Tave-Suomâ maaŋgâsuárgásiih sosiaal- já tiervâsvuođâpalvâlusah (PaKaste 2) –haavâ, mon ruttâd STM haldâšem Sosiaal- já tiervâsvuođâhuolâttâs aalmuglâš ovdedemohjelm (KASTE). 
SaKaste -haavâ ulmen lii pyerediđ sämmilij jieijâs kielân já kulttuurân vuáđuduvvee palvâlusâi finnim, kvaliteet sehe vaikuttemvuođâ, oovdedmáin sämmilij vuáđuvuoigâdvuođâi já oovtviärdásâšvuođâ olášume sehe uásálâšvuođâ. Sämmilij táárbuin vyelgee palvâlusah ovdedeh sämmilâš ohtâgâsâi já siärvusij tiervâsvuođâ sehe pyereestvaijeem, kepideh helbâm já kezideh tiervâsvuođâiäruid. 
Säämi kulttuurkuávdáá nommâkišto 
Sämitigge uárnee ávus nommâkišto, mon uáivilin lii kavnâđ Aanaar markkânân ive 2012 valmâštuvvee Säämi kulttuurkuávdážân ton uáivil já tooimâ kovvejeijee noomâ. Kištoäigi lii 8.10.– 9.11.2009. 
Säämi kulttuurkuávdážân, mii huksejuvvoo Aanaar markkânân Juvduu riidon, šaddeh toimâvisteh Sämitiigán, sämikulttuurân kullee maaŋgâpiälásâš tooimân sehe säämi máttááttâs- já tutkâmuštooimân. Tai lasseen viäsu kuávdášlâš visteh láá maaŋgâtoimâ- já palvâlemsyergi pirrâ čokijdeijee ohtsâšvisteh: lávdástâllâm-, škovlim- já maaŋgâtoimâvisteh sehe raavâdviäsu. Ohtsâšvistij kevttim lii tehálâš uási ubâ kulttuurkuávdáá tooimâ. 
Säämi kulttuurkuávdáá uáivilin lii lääččiđ sämmiláid pyerebijd iävtuid alnetoollâđ já ovdediđ jiešiävtulávt kielâs, kulttuuris já iäláttâstooimâs, tipšođ já ovdediđ kulttuurjiešhaldâšem sehe tuárjuđ sämmilij almolâš eellimtile ovdánem. Lasseen kuávdáá uáivilin lii pyerediđ máhđulâšvuođâid levâttiđ já finniđ tiäđu sämmilijn algâaalmugin. 
Säämi kulttuurkuávdáš lii vuosâsajasávt uáivildum sämmilij jieijâs kiävtun. Tast lii meeri šoddâđ Suomâ sämmilij jiešhaldâšem sehe ellee já ovdáneijee sämikulttuur symbool, mon kuávdášlâš toimâlâš uáivilin lii sehe kattiđ ärbivuáválâš kulttuur já ovdediđ sehe uđâsmittiđ säämi ohtsâškodde-eellim. 
Čielgejum váldu-uáivil lasseen fáálá kulttuurkuávdáš vijđes, uđđâáigásâš já ollâtásásâš ohtsâškevttimvistij (čuákkim-, auditorio-, maaŋgâtoimâ- já lavdastâllâmsajeh sehe studiovisteh) áánsust eromâš máhđulâšvuođâid orniđ áinoošlajâsâš pirrâsist maaŋgâmuđušijd čuákkimijd, konfereensâid já tábáhtusâid. 
Nuuvtpa säämi kulttuurkuávdáš lii-uv siämmáá-áigásávt sehe Suomâ sämmilij parlamenttáálu já kulttuur-, škovlim- já mättimkuávdáš já meiddei tábáhtustáálu sierâlágán čuákkimijdiskuin, muusik , elleekove- já teatterčáittusijdiskuin. Pald-paldluvâi tah uásitooimah tuárjuh nubijdis siskáldâsâidiskuin já vistijdiskuin. 
Kulttuurkuávdáá huksit já oomâst Seenaat-kiddoduvah já ton bruttovijđodâh lii suullân 4 800 m². Huksimhaavâ budjet lii suullân 12 miljovn eurod, mast EU-ruttâdem uási lii 5 miljovn eurod. Kulttuurkuávdáá huksim álgá kiđđuv 2010 já tot kolgâččij valmâštuđ ive 2012 aalgâ räi. 
Säämi kulttuurkuávdáá válduláigulâžžân tuáimá Sämitigge, mii tastoo laigut viistijd eres kevtteid. Säämi máttáátâskuávdáš lii Sämitige lasseen táálu nubbe váldukevttee. Eres táálu kevtteeh láá Aanaar kieldâ kirjerájutoimâ, Sámi Duodji ry (säämi tuájárij servi), SámiSoster ry (sämmilij sosiaal- já tiervâsvuođâsyergi servi), Laapi läänihaldâttâs sehe vuáđudemvuálásiih Säämi arkkâdâh já raavâdviäsu. 
1. Kišto uáivilin lii kavnâđ säämi kulttuurkuávdážân, mii huksejuvvoo Aanaar markkânân, ton uáivil já tooimâ kovvejeijee noomâ. 
2. Kišto uárnejeijen tuáimá Sämitigge. 
3. Kišto lii puohháid áávus. 
4. Kištoäigi lii 8.10. – 9.11.2009. Kištoiävtuttâsah kalgeh leđe Sämitiggeest 9.11.2009 tme 16.00 räi njuolgâdusâi 5. saajeest mainâšum čujottâsâst. Meriääigi maŋa puáttám iävtuttâsah iä valduu vuotân. 
5. Kiišton kalga uásálistiđ poostâ pehti vuolgâtmáin nommâiävtuttâs já uásálistee ohtâvuođâtiäđuid čujottâsân Saamelaiskäräjät, Angelintie 696, 99870 Inari. Kirjekooverttân merkkejuvvoo tubdâldâh . Pelettisvuođâ turviimân uásálistee ohtâvuođâtiäđuh ađai nommâ, čujottâs, puhelinnummeer já šleđgâpostâčujottâs lahtojeh iävtuttâsân sierânâs, toppum kirjekooverttâst, mii liäkkoo árvuštâllâm nuuhâm maŋa já kišto loppâpuáttus čielgâm maŋa. Eres vuovvijn toimâttum iävtuttâsah hilgojuvvojeh. 
6. Persovntiäđuh kieđâvuššojeh tuše nommâkišto ohtâvuođâst, iäge toh luovâttuu ovdâskulij. Puoh tiäđuh hevâttuvvojeh kišto nuuhâm maŋa. 
7. Kiišton puáhtá uásálistiđ enâbáin-uv ko ovttáin iävtuttâssáin já taid puáhtá vuolgâttiđ siämmáá kirjekooverttâst. 
8. Nommâiävtuttâs kalga leđe sämikielâlâš, mielâstubbooht tave-, aanaar- tâi nuorttâsämikielâlâš. Iävtuttâs puáhtá agâstâllâđ meid suomâkielân. 
9. Noomân asâttum vátámâšah 
a. Nommâkištoin occoo säämi kulttuurkuávdážân uánihis, pehtilis, mielânpäccee já iäruttuvvee sämikielâlâš noomâ, mii kovvee kulttuurkuávdáá 
- kulttuurlâš uáivil já merhâšume, 
- sämmilâš jiešnálásâšvuođâ, 
- vijđes já maaŋgâpiälásâš tooimâ sehe ton 
- arkkitehtuurlâš hämikielâ. 
b. Iävtuttâsâst kalga väldiđ vuotân noomâ čäällimhäämi já ettâm. Nommâ kalga leđe älkkeht ettâmnáál já sujâttemnáál jieškote-uv kielân. Lii tuáivuttettee et tot suápá meid aalmugijkoskâsâš já šleđgâlâš kiävtun. 
c. Nommâiävtuttâsâid kalga agâstâllâđ. 
10. Palhâšumelävdikodde 
a. Kišto čuávdá 10-jeessânsâš palhâšumelävdikodde, moos kulá ohtâ ovdâsteijee jyehi kulttuurkuávdáá kevtteeorganisaatiost (ohtsis 8 ovdâsteijed) sehe ovdâsteijee Seenaat-kiddoduvâin já kulttuurkuávdáá arkkitehtuurkišto vuáittám vuávájeijee¬juávhust. 
b. Palhâšumelävdikodde väljee koskâvuođâstis saavâjođetteijee já värisaavâjođetteijee sehe váldá olssis čällee. 
c. Lävdikodde puáhtá valjiđ koskâvuođâstis pargováljukode. Lävdikodde já ton máhđulâš pargováljukodde pyehtiv táárbu mield kevttiđ pargostis äššitobdeid. 
11. Kištoiävtuttâsah árvuštâlluvvojeh nomâttemmin. Vyeitten väljejuvvoo pyeremustáá noomân asâttum vátámâšâid tevdee iävtuttâs. Kišto uárnejeijest lii kuittâg vuoigâdvuotâ nuuvt haalijddijn leđe valjiihánnáá vyeitten maiden iävtuttâsâid. 
12. Palhâšumeh 
a. Vyeitteeiävtuttâs tahhee palhâšuvvoo 1 000 euroin. Nubbân puáttám iävtuttâs lonestuvvoo 200 euroin já kuálmádin puáttám 100 euroin. 
b. Jis maŋgâ uásálistee láá iävtuttâm siämmáá noomâ, juáhhoo palhâšume sii kooskâ. 
13. Kišto uárnejeijee uážžu puoh vuoigâdvuođâid kuulmâ vuossâmužžân sajadum iävtuttâsân. Uárnejeijest lii meiddei vuoigâdvuotâ rievdâdiđ tâi leđe kevtihánnáá noomâ. 
14. Kišto kyeskee máhđulijd koččâmâšâid kalga toimâttiđ šleđgâpostáin säämi kulttuurkuávdášhaavâ proojeekthovdâ Juha Guttormân čujottâsân 
Lahtoseh: Säämi kulttuurkuávdáá arkkitehtuurkišto ohjelm já kišto árvuštâllâmpevdikirje sehe majemuuh hammiittâskoveh já – sárguseh arkkitehtuurikišto vuáittám ađa (oođâ) –nommâsâš iävtuttâsâst 
Aanaarkielâ 
Keejâ uánihisvideo aanaarsämikielâ tiileest 
Räppär Amoc alias Mikkâl Antti Morottaja ráhtá muusik aanaarsämikielân. Amoc ja räp pehti meid párnááh tobdeh mielâkivviivâšvuođâ kielâ sárnumân. 
Räppäreh: Mikkâl Antti Morottaja, Jouni Petteri Morottaja 
Stivrim/čuoppâm: Ima Aikio-Arianaick, kuvvim: Antti Kyrö 
Pyevtittâs: Säämi máttááttâskuávdáš 2004 
Sämitige nuorâirääđi 
Sämitige toimâpaje 2007–2011 ohtâ uulmijn lâi vuáđudiđ nuorâirääđi. Ulme olášutmân vuáđudui ”Nuorâilävdikodde-proojeekt” já pargojuávkku valmâštâllâđ ääši. Pargojuávhu äŋgiruššâm palhâšui ive 2011 sämitige vuossâmuu tievâsčuákkimist, mast nomâttui vuossâmuš koskâpuddâsâš nuorâirääđi. 
Nuorâirääđi čokkânij vuossâmuu keerdi cuáŋuimáánust 2011. Vuossâmuu čuákkim tehálumos äšši lâi uulmij, linjiimij já pargoi vuávám. Valmâš toimâmmalli ij lamaš, et hástusin, mut še positiivlâš äššin lâi tot, et nuorâirääđi uážui jieš miäruštâllâđ toimâmvuovijd, uulmijd, pargoid já linjiimijd. Myenster valdui nuuvt Suomâ kieldâi nuorâilävdikuudijn, ko meid Taažâ já Ruotâ sämitigij nuorâiorgaanâin. Kuittâg Suomâ sämitige nuorâirääđi lii aaibâs ereslágán, ko ovdeláá mainâšum nuorâiorgaaneh. Tot spiekâst kieldâi nuorâilävdikuudijn nuuvt, et toimâmkuávlun lii ubâ Suomâ. Nuuvtpa tot ij rájášuu kieldâi raajijd. Taažâ já Ruotâ sämitigij nuorâiorgaanâin tot spiekâst nuuvt, et nuorâirääđist lii jieijâs sierânâs ruttâdem já váldutoimâlâš nuorâičällee. Verdittijn ránnjáenâmij nuorâiorgaanáid láá Suomâ sämitige nuorâirääđist pyerebeh vaikuttemmáhđulâšvuođah, ko tast lii sárnum- já mieldiorroomvuoigâdvuotâ sämitige tievâsčuákkimist. 
Kooveest vuossâmuš Nuorâirääđi. Tyehiraddalâsâst čižetpeln Lasse Lehtola, Antti Heikkuri, Anna-Katariina Feodoroff, Elli-Marja Hetta, Nils-Heikki Paltto, Ella Näkkäläjärvi, Aleksi Syrjä já Saara-Maria Salonen. Ovdâraddalâsât Inga Helander, Heli Huovinen já Aslak Satokangas. 
Nuorâirääđi valmâštâl sämitige ciälkkámušâid, alguid já eres peleväldimijd moh kyeskih säminuorâid tâi sii eellimtile. Eres váldupargoh láá ovdediđ säminuorâi kielâlâš já kulttuurlâš vuoigâdvuođâid pirrâ Suomâ sehe nanodiđ säminuorâi kullum sämikulttuurân. 
Nuorâirääđist láá saavâjođetteijee, värisaavâjođetteijee já kulmâ eres jeessân, sehe sii värijesâneh já vittâ pisovâš äššitobdeejeessân. Jesâneh já värijesâneh kalgeh leđe valjiidijn 18–25-ihásiih säminuorah, spiekâstmáin sämitige eres lävdikuudijn, nuorâirääđi saavâjođetteijee já värisaavâjođetteijee iävá taarbâš leđe sämitige jesâneh. Pisovâš äššitobdeejesâneh láá valjiidijn 15–17- ihásiih säminuorah. Nuorâirääđi noomâttijn kalga väldiđ vuotân kuávlulâš já kielâlâš täsiáárvu, ađai kalgeh leđe jesâneh jyehi sämikuávlu kieldâst (Ucjuuhâ, Aanaar, Vuáčču, Iänudâh), sehe jyehi kielâjuávhu ovdâsteijeeh (tave-, aanaar- já nuorttâsämikielâ), sehe nisonij já almai koskâsâš täsiáárvu. Lasseen nuorâirääđist láá ovdâstum kaavpugsäminuorah já puásui-iäláttâsâst pargee nuorah. 
Nuorâirääđi lii šiev tovgâmlyevdi sämipolitiikân já mane ij še kieldâpolitiikân. Nuorâirääđist uápásmuvá sämitige tooimân, ráhtusân já ulmijd sehe uáppá čuákkimvuáválâšvuođâid já algâaamugij – aainâs sämmilij vuoigâdvuođâin já aalmugijkoskâsijn vaikuttemmáhđulâšvuođâin algâaalmugsyergist. Nuorâirääđi uápásmuvá jieškote-uv organisaatioid Suomâst, mut še maailm vijđosávt. 
Nuorâirääđi vuossâmuš stuárráb tábáhtus lâi orniđ Säämi parlamentaarlâš rääđi (SPR) Ohtsâštave-eennâmlâš nuorâi konferens Suáluičielgist 13.–15.10.2011. Konferens uárnejuvvoo kyevti ive kooskâi, vuáruttuvâi Taažâst, Ruotâst já Suomâst. Konfereensân uásálistii säminuorah Suomâst, Ruotâst já Taažâst, ohtsis suullân 70. Konferens kyeddee teema uážui idea SPR puáttee konfereensâst, ”Ärbivuáválâš tiätu”, eres teemah kuulmâpiäiválâš konfereensâst lijjii ”Sämmilâšvuođâ kiävttu turismist”, Sämimááccuh- já ton uđâsmittem” já ”Maht siäiluttiđ já paijeentoollâđ sämmilâšvuođâ ko áásá sämikuávlu ulguubeln”. 
Konfereensâst lijjii luvâldelleeh, jieškote-uv teemai äššitobdeeh já meid juávkkupargeldem já paaneelsavâstâllâm. Eehidohjelmist lâi vuossâmužžân ”Sämimááccuh fashion-show” mast oovdânpuáhtojii jieškote-uv kuávlui sämimáccuheh já nube eehid lâi rockbändi SomBy suáittimin. Konferens majemuu peeivi tollui historjállâš, vuossâmuš Suomâ, Ruotâ já Taažâ sämitigij nuorâiorgaanâi ohtsâščuákkim. Čuákkimist čallui konferens almosciälkkámuš, vuávájui oovtâstpargo já valmâštâllui aalgâ SPR:n tave-eennâmlâš nuorâi lävdikoddeest. 
Ohtsâškove Suáluičielgi konfereensâst 13.–15.2011 (Kove: Áile Aikio)  
Skammâmáánust 2011 uárnejum Säämi parlamentaarlâš rääđi konferens ohtâvuođâst lâi nuorâi mini-seminaar. Seminaar uárnejui oovtâstpargoost Taažâ já Ruotâ sämitigij nuorâiorgaanâiguin. Seminaar váldu-uáivil lâi muštâliđ säminuorâi tiileest já tuoivust tave-eennâmlâš nuorâi lävdikoddeest. Konferens ohtâvuođâst toollum SPR čuákkimist meridui ton vuáđđudmist. Säämi parlamentaarlâš rääđi vuálásâš nuorâilävdikodde šadda čokkâniđ Suomâ, Taažâ já Ruotâ sämitigij nuorâiorgaanâi nomâttem jesânijn, mut še Ruošâ säminuorâi servi pivdoo nomâttiđ ovdâsteijeid lävdikoodán. 
Nuorâirääđi lii še uásálistám já uásálist ihásávt Ijâttes Ijjâ-algâaamugij muusikfestivaalân, Skammâkoveh-algâaamugij elleekovefestivaalân já sierâlágán seminaaráid, konferenssáid já foorumáid, el. UNPFII 2012 (United Nations Permanent Forum on Indigenous Issues). Nuorâirääđi lii iällám uápásmuumin Euroop Rááđán Brysselist já OA:n New Yorkist. Nuorâirääđi jesâneh láá maaŋgâin pargojuávhuin já stivrimjuávhuin. 
Kiđđuv 2012 väljejui uđđâ nuorâirääđi. Spiekâstâhlávt tuše ive toimâm vuossâmuš nuorâirääđi toovâi iävtuttâs nuorâirääđi noomâtmist. Uđđâsist nomâttem suijân lâi, et nuorâirääđi toimâpajeh joteh kietluvâi sämitige já eres lävdikudij toimâpojijguin. 
Nuorâirääđi uápásmuumin Euroop rááđán. Kooveest čižetpeln: Nils-Heikki Paltto, Inka Nuorgam, Elli-Marja Hetta, Saara-Maria Salonen, Laura-Maija Niittyvuopio, Hannu Kangasniemi já Tuomas-Aslak Juuso. 
Nuorâirääđist láá ennuv ulmeh puátteid ivvijd main tehálumoseh láá jotteeđ sämikuávlu škoovlâin muštâlmin sämitiggeest já nuorâirääđist sehe algâttiđ Ofelaš-tooimâ. Ofelaš-tooimâst säminuorah joteh Suomâ škoovlâin muštâlmin sämmilijn, sii historjást, kulttuurist já kielâin. Ofelaš-toimâ kiäččoo uáli tehálâžžân, vâi punnjâsâm mielâkuuvijd já stereotypiaid uážžu meddâl válduaalmug mielâst. 
Nuorâirääđi ulmijd kulá še orniđ ihásávt stuárráb tábáhtus moinnii teemain säminuoráid pirrâ Suomâ. Lii tehálâš uážžuđ säminuorâid čokkâniđ oohtân, joba ihásávt. Säminuorâin paijeel 65 % áásá sämikuávlu ulguubeln já kaavpugijn ij lah luándulâš vyehi siäiluttiđ kielâ tai kulttuur, et ohtsiih kuáhtáámeh eres säminuorâiguin nanodeh nuorâi identiteet já oohtânkulluuvâšvuođâ tobdo. 
Eres puátteevuođâ vuáváámeh láá eres lasseen orniđ om. nuorttâlâšnuoráid kuáhtáámijd já aktivisistiđ sii ornijduđ. Nuorttâlâšnuorâin ij lah eidu tääl maggaargin ornijdume ige uárnejum toimâ. Nuorâirääđi uáiná-uv tehálâžžân iäláskittiđ nuorttâsämikielâ já kulttuur, uážžumáin nuorttâlâšnuorâid oohtân. 
Nuorâirääđi uárnee čohčuv 2012 tyejiškovlim, mon teeman lii lukkâ. Rääđi uáiná tehálâžžân orniđ škovlim ärbivuáváláid tuojijd, ko nuorâ tuájáreh láá uccáá. Maaŋgâin puáhtá leđe taggaar tile, et ij lah innig máhđulâš oppâđ vaanhimijn tâi ááhuin já äijihijn tuojijd, já ko návt lii, te ärbivuáválâš tiätu já táiđu ij sirdâšuu suhâpuolvâst nuubán. Nuorâirááđán lii tehálâš algâttiđ já juátkiđ oovtâstpargo Suomâst, Taažâst, Ruošâst já Ruotâst tuáimee sämiservijguin. 
Nuorâirääđi 2012–2013. Kooveest čižetpeln Nils-Heikki Paltto, Jouna Näkkälä, Heli Huovinen, Aslak Holmberg, Saara-Maria Salonen já Elli-Marja Hetta. Oovdâst Mira Rauhala, Inka Nuorgam, Inga Helander já Laura-Maija Niittyvuopio. 
Liiŋkah: 
Nuorâirääđi blogi 
Nuorâirääđi Facebookist 
Nuorâirääđi 
Saijoos čuákkimtileh 
Säämi kulttuurkuávdáš Sajos lii Tave-Laapi stuárráámus kongres- já tábáhtustáálu. Säämi kulttuurkuávdáš Sajos heivee eromâšávt almugijkoskâsáid čuákkimáid já kongresáid. Saijoos tiilij lasseen lii väridemnáál Sämimuseo Siijdâ auditorio, mii lii muáddi miinut väzzimmääđhi keččin. 
AUDITORIO DOLLA 195-260 ulmui, 298 m2. 
DOLLAGADDI-SALI 70-140 ulmui, 117 m2. 
VÁLDUSALI 195-430 ulmui, 417 m2. Čuággán auditorio Dollast já Dollagáddi-salist 
PARLAMENTSALI SOLJU 60 ulmui. 
ČUÁKKIMVISTE SILBA 10 ulmui, 25 m2 
ČUÁKKIMVISTE NÁSTI 15 ulmui, 35 m2 
ČUÁKKIMVISTE SILBANÁSTI 25 ulmui 50 m2 (ovtâstittum tile Silbast já Nástist) 
ČUÁKKIMVISTE SISTI 16-20 ulmui 40 m2 
ARTISTVISTE (siemin kievkkân já maskimtile) 
MUUSIKSTUDIO 
VIDEOSTUDIO 
VÁLDUAULA 300 m2. 
LUOKKAVISTEH, 3 STK: SÄMILUOKKA, KULTTUURLUOKKA  JÁ MEDIALUOKKA. 
Väridemnáál tuše škoovlâi kesiluámui ääigi. 
ŠILJOPIIRÂS 
RAAVÂDVIÄSU GALLA, 50 ulmui 
SIIJDÂ AUDITORIO, SÄMIMUSEO-LUÁNDUKUÁVDÁŠ SIJDÂ 80 ulmui. 
Sijdâ lii 200 meetter keččin Sajosist. 
AV-TEKNIKKÁREH; Väridemnáál jienâ- já/teikâ čuovâteknikkáreh. AV-teknikkár tarbâšuvvoo el. 
tulkkumčuákkimijn sehe muusik- já teatterčájáttusâin. Teknikkáreh išedeh meid 
táválâš čuákkimtekniikâst. 
. 
ČUÁKKIMIŠEDEIJEE: Finnimnáál meid čuákkimišedeijeeh. 
. 
TUULHAH: Uárnip táárbu mield meid simultaantuulhâid. 
TILE- já PALVÂLEMVÄÄRRIDMIJD SAIJOOS VYEBDIMPALVÂLUSÂST: 
Falâldâhpivdem teikâ väridem pyehtivetteđ rähtiđ tain luámáttuvváin. 
Keejâ vuáđusárgus (pdf). 
Säämi párnáikulttuurkuávdáš 
Sämitige čuákkim čuávvumnáál interneetist 
Sämitige ive majemuš čuákkim tuálloo 22.12.2014 Anarist, Sajosist tijme 9.00. Njuolgâ internetvuolgâttâs čuákkimist puáhtá čuávvuđ čujottâsâst 
http://sogku.fi/live. 
Vuolgâttâsâst kuullâp čuákkimsalist sarnum kielâ. Sämitige čuákkimist puáhtá kevttiđ anarâš-, nuorttâlâš- já orjâlâškielâ sehe suomâkielâ. Internetvuolgâttâsân ij taan tovváá finnii tulkkum jieškote-uv kielâi kooskân. 
Čuákkim aalgâst sämitige saavâjođetteijeeh taheh kejâstuv jieijâs já stiivrâ tooimân ovdebáá almosčuákkim maŋa tábáhtum aašijn. Čuákkim äššilistoost lii sämitige toimâvuávám-budjet tuhhiittem ihán 2015. Sämitige stivrâ lii tuhhiittâm toimâvuávám-budjet oovdânpyehtimnáál almosčuákkimân čuákkimistis 12.12.2014. Äššilistoost láá meid tieđettemääših sehe värijeessân nomâttem sämitige nuorâirááđán. 
Čuákkim puáhtá čuávvuđ meid čuákkimsalist. 
Čuákkimpovdiittâs 
Sämitigge almoot uuccâmnáál markkânistemhoovdâ virge 
Markkânistemhovdâ ana huolâ Sämikulttuurkuávdáš Saijoos čuákkimsoojij markkânistmist já vyebdimist, tábáhtusâi orniimân lohtâseijein vuáválijn aašijn sehe palvâlemohtâduv hovdâpargoin. Lasseen sun tuáimá oovdânpyehten suu toimâsuárgán kullee pargoin sämitige toimâorgaanijn. 
Asâttâsvuáđusâš tohálâšvuođâvátámâššân lii virge vaattâm škovliittâs já sämikielâ táiđu (asâttâs 1727/95). Pargoost cevzim iššeed hiäivulâš ollâškovlâtuđhos, markkânistemsyergi já sämikulttuur šiev tubdâm sehe šiev eŋgâlâškielâ táiđu. Pargo tipšomist annojeh oovtâspargo- já viärmádâttâmtááiđuh, markkânistemmohtâ, ornim- já stivrimnahcâ sehe tedduuhaldâšem. 
Pálkkám meriduvvoo sämitige pálkkámvuáháduv vátámâštääsi IV/I mield (vuáđupälkki 2 686,76 evrod/mp). Vuáđupäälhi lasseen máksoo 24 % sämikuávlu lase já pargohárjánem mield meridum hárjánemlase. Virgeest lii kuuđâ mánupaje keččâlemäigi. Ucâmušâid lahtosijdisguin kalga toimâttiđ sämitige čäällimkoodán majemustáá 27.2.2016 tme 16.00 čujottâsân Sajos, 99870 Inari. Ucâmušah iä macâttuvvoo. Lasetiäđuin pargoost addel Pia Ruotsala puh. 010 839 3106. Saijoos já sämitige toimâmân puáhtá uápásmiđ nettičujottâsâin 
já 
Anarist 27.1.2016 
Sämitigge 
Uccâ uábáš 
Keejâ uánihisvideo citysämmilâš Helgaast kiän uábbi puátá kolliistâllâđ. 
Ucjuv sämmilâš Helga lijkkoo aasâđ Helsigist. Suu stuorrâuábbi Suvi oppeet ij ibbeerd mii kaavpugist kiäsut. Oobižeh viettiv uáivikaavpugist huolâttis peeivi. 
Válduolmooš: Helga West 
Stivrim: Suvi West, kuvvim: Ditte Uljas, čuoppâm: Anja Ahola 
Pyevtittâs: Sämitigge 2008 
Kukkodâh: 3,30 
Sämikulttuurkuávdáš 
Säämi kulttuurkuávdáš, mii huksejuvvoo Aanaar kirkkosiidjân Juvduu riidon, šadda leđe Suomâ sämmilij haldâšem já kulttuur kuávdáš. Säämi kulttuurkuávdáá uáivilin lii orniđ sämmiláid pyerebijd iävtuid alnetoollâđ já ovdediđ jiešráđálávt kielâs, kulttuuris já iäláttâstooimâs sehe hoittáđ já ovdediđ kulttuurjiešhaldâšemes já tuárjuđ sämmilij almos eellimtile ovdánem. Kulttuurkuávdáš pyereed meiddei merhâšitteht máhđulâšvuođâid levâttiđ tiäđu sämmilijn algâaalmugin. Säämi kulttuurkuávdáš šadda leđe aalmuglávt já aalmugijkoskâsávt-uv mielâkiddiivâš já pivnohis maaŋgâkulttuurlâšvuođâ kuáhtámpäikki. 
Sämikulttuurkuávdáá ruttâdmân lii finnejum 5 miljovn eurod Euroop union kuávluovdedemruttârááju vaarijd. 
Eennâm- já meccituáluminister Koskinen teivâdij sämitige stiivrâ 
Eennâm- já meccituáluminister kollij Saijoos 28.1.2014 já teivâdij sämitige stiivrâ. ”Minister Koskinen lâi pivdám teivâdem já sun halijdij savâstâllâđ eromâšávt sämitiggelaavâ uđâsmitmist, Meccihaldâttâslaavâ uđâsmitmist sehe sämitige oovtâstpargoost Meccihaldâttâssáin ” saavâjođetteijee Näkkäläjärvi muštâlij. 
Sämitigge oovdânpuovtij ministerân sämitige čuákkim tuhhiittem ciälkkámuš sämitiggelaahâpargojuávhu oovdânpyehtimist sehe äigikyevdilis ovdedemprojektijd. 
Kooveest čižetbeln má. haldâttâhhovdâ Pia Ruotsala, stiivrâ jeessân Anna Morottaja, II värisaavâjođetteijee Heikki Paltto, I värisaavâjođetteijee Tiina Sanila-Aikio, saavâjođetteijee Klemetti Näkkäläjärvi, eennâm- já meccituáluminister Jari Koskinen, stiivrâ jeessân Ilmari Tapiola já má. lahâčällee Kalle Vari  
s. Kove: Johanna Alatorvinen. 
” Puovtijm oovdân tom, ete sämikulttuur kolgâččij suojâliđ sierânâslaavâin, tego puásuituálu-kuálástus- já miäcástemlaavâin. Pajedijm oovdân meid táárbu uđâsmittiđ puásuituálulaavâ västidiđ Suomâ vuáđulaavâ já aalmugijkoskâsijd kenigittee aašijd. Puásuituálulaavâst kalga tubdâstiđ sämmilâš siijdâ jođettem puásuituálu ornimmaali. Tuáivuim ete staatârääđist tovâččii jotelávt čuávdusijd ILO 169-sopâmušân. Sämmiliih já ubâ aalmugijkoskâsâš siärvádâh vyerdih ete Suomâ viijmâg tiävdá aalmugijkoskâsâš kenigittee aašijdis.” sämitige II värisaavâjođetteijee Heikki Paltto muštâlij. 
Ráđádâlmijn pajanij oovdân meid Suomâ já Taažâ Tiänujuvsopâmuš uđâsmittem. ” Oovdânpuovtijm ministerân ete ráđádâllâmváljukode toorjân nomâtteh sämikulttuur, Tiänu sierânâstiilijd já kuálástemvuoigâdvuođâid tobdee äššitobdee, kote čielgiiččij staatâsopâmušiävtuttâs vaikuttâsâid Tiänusämmiláid” stiivrâ jeessân Ilmari Tapiola muštâlij. 
Sämitige stivrâ já minister Koskinen savâstâláin meid nuorttâlâškulttuurkuávdáást. ” Nuorttâlâšääših láá laavâ mield eennâm- já meccituáluministeriö vuálásâžžân. Puovtijm oovdân, ete nuorttâlâškulttuurkuávdáá jotonpieijâmân kalga kavnâđ jotelávt ruttâdem. Nuorttâlâškulttuur turvim váátá sierânâstooimâid, ” Tiina Sanila-Aikio muštâlij. 
” Sämitigge lii ilolâš ete minister halijdij teivâdiđ sämitige stiivrâ já savâstâllâđ äigikyevdilis sämiaašijn. Minister lâi tuđâvâš ete oovtâstpargo Meccihaldâttâssáin tuáimá pyereest. Sämitige uásild huollân lii, ete maht meccihaldâttâs haldâttâhmaali uđâsmittem vaaikut sämitige já Meccihaldâttâs koskâsâš oovtâstpaargon puátteevuođâst. ” saavâjođetteijee Näkkäläjärvi muštâlij. 
Staatah já sämitigeh kiärguseh sämisopâmušráđádâlmáid 
– Äigi lii laddâm tave-eennâmlâš sämisopâmuš kyeskee ráđádâlmij aalgâtmân. Tave-enâmij sämitigij saavâjođetteijeeh já staatâi sämiaašijn västideijee ministereh čokkâneh Osloost vyesimáánu 25. peeivi sooppâđ ráđádâlmij äigitavlust já monâttâllâmvuovijn. 
Kuuvijn Suomâ sämitige jesâneh Tuomas Aslak Juuso já Asko Länsman sehe värisaavâjođetteijee Erkki Lumisalmi. Koveh: Sára Márjá Magga. 
– Pyehtip ilodiđ tast, et sämisopâmuš kyeskee ráđádâlmeh älgih já äšši ovdán, páhudij Taažâ sämitige värisaavâjođeteijee Laila Susanne Vars säämi parlamentaarlâš rääđi čuákkimist Ruávinjaargâst 14.4. 
Säämi parlamentaarlâš rääđi čuákkim tuhhiittij julgáštâs tave-eennâmlâš sämisopâmuš oovdedmist ráđádâlmij älgidijn. Iävtuttâs Suomâ, Ruotâ já Taažâ ohtsii tave-eennâmlâš sämisopâmuššân valmâštui täid staatâid já sämitiigijd ovdâstâm äššitobdeepatgojuávhu pargo puátusin ive 2005. Parlamentaarlâš rääđi váátá tääl, et älgee ráđádâlmáid kolgâččij asâttiđ pištee já tuhhiittettee äigitavlu. 
Parlamentaarlâš rääđi tiädut jieijâs julgáštâsâst tom, et ko sämisopâmuš šadda tuhhiittuđ, lii tot kuittâđ epitievâslâš nuuvt kuhháá ko Ruošâ sämmiliih láá ton ulguubeln. Parlamentaarlâš rääđi tuárju Ruošâ sämmilij viggâmušâid jieijâs ovdâsteijee orgaan vuáđđudmân já avžut meiddei Suomâ, Ruotâ já Taažâ haldâttâsâid tuárjuđ Ruošâ sämmilij viggâmušâid. 
Tave-eennâmlâš sämisopâmuš uáivilin lii el. toohâđ ohtâlâžžân sämmilij vuoigâdvuođâsajattuv päikkiriijkâinis já nanodiđ sämmilij máhđulâšvuođâid toimâđ riijkâ raajij paijeel já siäiluđ ohtân aalmugin. 
Tave-Suomâ sosiaalsyergi mättimkuávdáš (Poske) 
Tave-Suomâ sosiaalsyergi mättimkuávdáš (Poske) lii uási väldikodálâš mättimkuávdášviärmáduv. Väldikodálávt mättimkuávdáštooimâ kyeskee laahâ (1230/2001) já asâttâs (1411/2001) lává puáttám vuáimán ive 2002 aalgâst. Poske lii Laapi ollâopâttuv, Sämitige, Kolpene palvâlemkuávdáá kieldâ¬ovtâstume já Oulu kuávlu áámmátollâškoovlâ ornim sopâmušvuáđusâš organisaatio, mon stivree já joođeet ráđádâllâmkodde. Poske lii ohtâ ohtâlâš toimâlâš oleslâšvuotâ, mii šadda kuulmâ kuávlulâš toimâohtâduvâst: Laapi já Pohjois-Pohjanmaa toimâohtâduvâst sehe Sämiohtâduvâst. Sämiohtâdâh västid sämmilij pyereestvaijeempalvâlusâi oovdedmist, mii lii Tave-Suomâ sosiaalsyergi mättim¬kuávdáá väldikodálâš sierânâspargo. 
Tave-Suomâ sosiaalsyergi mättimkuávdáá pargon lii ovdediđ: 
- ubâ sosiaalsyergi viärmádâhlâš, maaŋgâáámmátlâš já maaŋgâtoimâlâš palvâlemhaamijd, pargovuovijd, konsultaatioid sehe toid kullee iskâdâllâmtooimâ, 
- sosiaalsyergi piäiválâš pargo, škovlimvuáháduvâi ohsâšpargo sehe vuáđu-, jotkâ- já tievâs¬mittemškovliittâs, 
- uđđâ teknologia vijđes kiävtunväldim sosiaalsyergist, 
- eennâmkodálâš sosiaallâš vaikuttâsâi miäruštâllâm já pyereestvaijeemstrategilâš pargo sehe 
- sämikielâlâš sosiaalsyergi palvâlusâi ovdedem. 
Tave-Suomâ sosiaalsyergi mättimkuávdáá sämiohtâdâh  
Tave-Suomâ sosiaalsyergi mättimkuávdáá (Poske) väldikodálâš sierânâspargon lii meridum sämikielâlâš aalmug palvâlemtáárbui vuotânväldim tárbulijn pargoin. Sämmilij pyereestvai¬jeempalvâlusâi ovdedem, toos kullee tutkâm, škovlim já árvuštâllâm láá sierânâsuássin Poske pargokiedist. Haldâšem peeleest Sämitige ohtâvuođâst tuáimee Sämiohtâdâh ana huolâ täin pargoin. 
Sämiohtâduv toimâsyergin lii iänááš sämikuávlu já ohtsâštoimâviärmádâhân kullee Tave-Suomâ sosiaalsyergi mättimkuávdáá toimâohtâduvâi lasseen kieldah, seervih, ollâopâttuvah já oppâlájádâsah sehe sämikielâlâš syergi palvâlusâid pyevtitteijee peleh Taažâst já Ruotâst. Sämiohtâduv tehálumos mittomeerin lii sämmilâš aarâhšoddâdem, puárásijhuolâttâs já säämi sosiaalpargo ovdedem sehe sosiaalpalvâlusâi siskáldâslâš já kvaliteetlâš ovdedm nuuvt, et palvâlusâi tääsi já finniivâšvuođâ puáhtá turvâstiđ sämiaalmugân. 
Poske tooimâst váldojeh vuotân Sämitige mittomereh sosiaal- já tiervâsvuođâhuolâttâsâst. Sämitigge lii asâttâm mittomeerin sosiaal- já tiervâsvuođâsyergist et sämmiláid uáivildum sosiaalsyergi palvâlusah láá vuávájum siskáldâs peeleest sämmilij jieijâs kulttuur vuolgâsoojijn, väldimáin vuotân sämmilij ärbivuáválâš áárvuh já eellimvyehi já et palvâlusah pyevtittuvvojeh sämikielân já säämi jiešhaldâšem vuáđuld. 
Säämi škovlimašij ohtsâšpargo-orgaan asâttum 
Sämitigge lii asâttâm vaaljâpajasis 2008-2011 ohtsâšpargo-orgaan ovdediđ sämimáttááttâs ja tiäđujotteem sämitige já máttááttâsvirgeomâhái kooskâ. Ohtsâšpargo-orgaanâst láá sämitige lasseen ovdâsteijeeh máttááttâsministeriöst, máttááttâshaldâttâsâst, Laapi läänihaldâttâsâst já sämikuávlu kieldâin. 
Máttááttâsministeriö lii nomâttâm jieijâs ovdâsteijen pajetärhisteijee Anna Mikander (väriovdâsteijen pajetärhisteijee Seija Rasku). Máttááttâshaldâttâs ovdâsteijen lii ovdedemhovdâ Jorma Kauppinen (väriovdâsteijen Leena Nissilä) já Laapi läänihaldâttâs čuovviittâstooimâtärhisteijee Elisa Suutala (väriovdâsteijen čuovviittâstooimâtärhisteijee Kari Torikka). 
Aanaar kieldâ ovdâsteijen lii čuovviittâshovdâ Katriina Morottaja (väriovdâsteijen Laila Aikio), Iänuduv kieldâ ovdâsteijen máttáátteijee Berit-Ellen Juuso (väriovdâsteijen Oula-Matti Palojärvi), Ucjuv kieldâ ovdâsteijen kieldstiivrâ saavâjođetteijee Antti Katekeetta (väriovdâsteijen Arja Alaraudanjoki) já Suáđigil kieldâ ovdâsteijen čuovviittâstooimâhovdâ Hilkka Orava (väriovdâsteijen Risto Varis). 
Sämitige ovdâsteijen ohtsâšpargo-orgaanâst láá máttáátteijee Rauni Äärelä (väriovdâsteijen Liisa Holmberg) já sierânâsmáttáátteijee Nea Porsanger-Rintala (väriovdâsteijen Merja Nillukka). Ohtsâšpargo-orgaan lii meeri čokkâniđ čohčâlohopaje ääigi. 
Sämitigge kollij Brysselist 
Europarlamiänttár Nils Torvalds lii koččom Suomâ Sämitige toollâđ čuákkim Brysselân já uápásmiđ EU tooimân. 
- Taat lii historjálâš tilálâšvuotâ. Vuossâmuu keerdi säämi parlamentaarlâs orgaan tuálá čuákkim Euroop parlamentist. Siämmást kollim addel sämmilijd máhđulâšvuođâ vaikuttiđ EU tääsist. Halijdep taan tääsist EU áinoo algâaalmugin oovdânpyehtiđ mii já eres väldikulttuurij čárvumist ellei aalmugij já juávhui táárbuid, Sämitige saavâjođetteijee Klemetti Näkkäläjärvi maainâst. 
Euroop Union lii čonnâsâm arktâsii tiätunadelemistis vuárusavâstâllâmân algâaalmugijguin. Vuárusavâstâllâm lii toollum olgokoskâvuotâkomissaar Catherine Ashtonáin suu Suomâst kollim ohtâvuođâst ive 2011. 
- Mudoi vuárusavâstâllâm lii pááccám uccen, Näkkäläjärvi maainâst. Lam tuođâi ilolâš tast, ete Nils Torvalds lii pivdám mii Brysselân já sun lii vuossâmuš europarlamiänttárin tuođâi oovdedmin vuárusavâstâllâm EU já algâaalmugij koskân. Taat tuáimá muu mielâst šiev ovdâmerkkân EU-komission tast, ete tot kalga väldiđ vuárusavâstâllâm algâaalmugijguin tuođâlávt. 
- Sämmilij demokraatlávt väljejum orgaan tuáimá meid ovdâmerkkân Euroopâst. Láá vala vaidâlittee ennuv juávhuh main iä lah ubâ tohkin vuoigâdvuođah moh Suomâ sämmilijd láá suovvum. Mutâ taam ij pyevti ettâđ jieštuđâváin mieláin, paahud europarlamiänttár Torvalds. Mist-uv láá ennuv maid koolgap pyerediđ. 
Sämitigge savastâl kollimis ääigi eromâšávt sämmilij kielâlij, kulttuurlij já iäláttâs kyeskee vuoigâdvuođâin EU:st. Sämitiigán lii uárnejum uápásmem Euroop Union já komissio tooimân já teividem ekonomiakomissaar Olli Rehnáin. Sämitigge uápásmuvá meid Suomâ pisovâš ovdâstâs tooimân Brysselist já teivid EU- rääđi olmoošvuoigâdvuođâpargojuávhu ovdâsteijeid. 
- Tuáivup kolliimist ennuv. Tehálumos ulmen lii rähtiđ pisovijd ráđádâllâmmáhđulâšvuođâid Euroop Unionáin já finniđ sämikoččâmâšâid pyerebeht huámmášumán EU politiikâst. Eromâš ulmen lii turvâstiđ EU InterregSápmi -ruttâdemohjelm siäilum jiečânis ohjelmin, ton ruttâdem turvâstem já ohjelm haldâšem já virgeváldálâšvuođâ kepidem. Puoh pehtilumos ličij sirdeđ ohjelm haldâšem njuolgist sämitiigán. Tuáivup meid piätupolitiik ovdedem EU tääsist nuuvt, ete sehe piäđui suojâlem já sämipuásuituálu hárjuttem liččii täsitiädust já iäláttâs hárjuttem syeji lii turvâstum, saavâjođetteijee Näkkäläjärvi paahud. 
Lasetiäđuh:  
Saavâjođetteijee Klemetti Näkkäläjärvi 
Sämitigge ocá meriáigásii proojeektpargee Säämi muusikkuávdážân 
Proojeektpargee pargoid kuleh el. säämi muusikkuávdáá išedeijen toimâm sehe Ijâttes ijjâ- algâaalmugij muusikfestivaal išepyevtitteijee pargoh. Pargo álgá 9.6 já pištá 30.8.2014 räi. 
Pargo miänástuvvee hoittám išedeh heivejeijee škovlim, sämikielâ táiđu sehe kelijdeijee eŋgâlâskielâ táiđu. Proojeektpargee pälkki miärášuvá Suomâ sämitige pálkkááttemvuáháduv vátávâšvuođâtääsi VII/I mield (vuáđupälkki 1711,31eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Proojeektpargee toimâsaje lii säämi kulttuurkuávdáš Sajosist. Ucâmušâid lahtosijdiskuin kalga toimâttiđ sämitige čäällimkoodán 2.5.2014 tme 16.00 räi čujottâsân Sajos, 99870 Aanaar. Lasetiäđuid pargoost addel säämi muusikkuávdáá vuávájeijee Anu Magga p. 050 567 2204, anu.magga(at)samediggi.fi. 
Sämitige tooimân puáhtá uápásmuđ nettičujottâsâst www.samediggi.fi já Ijâttes ijjâ-algâaalmugij muusiktábáhtusân čujottâsâst: www.ijahisidja.fi 
Anarâškielâ, čaabâkirjálâšvuotâ 
Anni Sarre - Postâ Maati Ánná,   koveh já tiivtah  
Anaraškielân jurgâlâm Anni Sarre 
Jurgâlisâi heiviittem: 
Ilmari Mattus, Matti Morottaja  já  Hannu Kangasniemi   
Lokkekove Martti Rikkonen   
Sämitigge 2015  
tavesämikielâst jurgâlâm Iisakki Mattus   
Uccâ priinsâš   
”Taat uđđâ teddilâs Antoine de Saint-Exupéry kirjeest Uccâ priinsâš ... čuávu tárkká algâalgâlâš ameriklâš teddilâs ive 1943, mii áinoo teddilâssân almostui kirječällee eledijn.” Kuástideijee huámášuttem  
sijđoh: 95 
Sämitigge 2013  
Siberaliih mainâseh   
Valjim, toimâttâm já suomakielân jurgâlâm: 
anarâškielân: Iisakki Mattus   
kuvvim: Hannu Lukkarinen   
sijđoh: 158 
Sämitigge 2001  
Marja-Liisa Olthuis,  kuvvim Petra Kuuva   
Suápá pyereest luuhâmkirjen vyelitääsist já kirje puáhtá kevttiđ vierekielâlij oppâmateriaalin še. 
sijđoh: 48 
Sämitigge 2006  
Toimâttâm Matti Morottaja, kuvvim Sylvi Rasmus 
Sigá maainâs     
Mainâseh láá väljejum kirjeest , A.V.Koskimies 1886 
sijđoh: 158 
Laapi läänihaldâttâs 1995 
Hildá iälá muusik várás 
Hildá Länsman lii ucjuvlâš nuorâ nisson, kii pajanij ulmui tiätuvuotân eromâšávt Uđđâ Muusik Kišto peht kiđđuu 2015. Kišto vyeittee ovdâstij Suomâ Euroviisuin já Solju ulâttij UMK:st niäljâd sajan. Hildá vaaldij kiišton uási enijnis Ulla Pirttijärvi-Länsmanáin. Sunnuu kištopitá nommâ lâi Hold Your Colors, mast kullui meiddei juáigus. Hildá valdâl, ete fiäráán lâi huššááš já fiijnes. 
Hildá lii iällâm musiikkijn ton rääjist ko lâi pärni já sun lii šoddâm juáigumärbivuohân. Juoigâm lii Hiildán tehálâš kiäinu olgospyehtiđ tobdoid, pirrâs já jieijâs tuávváá. Vuossâmuu juáigusis sun rahtii 3-ahasâžžân já vuáđuškovlâäigin suu movtijditij muusik rähtimân muusikmáttáátteijee Niilo Rasmus. Táál Hildá uáppá Säämi Ollâškoovlâst Taažâ Kuovdâkiäinust luokamáttáátteijen. Sun jotá siämmáá ääigi meiddei ive pištee Sämmilâšmuusik rävisolmoošškovlittâs -linjâš Ucjuuvâst. ¬–Pággu piergiđ, västid Hildá ko sun smiättá, ete maht sun asta puđâldâsâi lasseen jotteeđ kyevti škoovlâ. Hildá haalijd uápásmuđ pyerebeht muusikân já älgiđ puátteevuođâst muusikmáttáátteijen. 
Hildá lii Solju lasseen mieldi aanaarlâš Out Of The Woods -muusikjuávhust. Out Of The Woods ráhtá rock já blues -muusik já Solju ráhtá peeleest pop-muusik. Solju lii rähtimin skiärru, mon pitáh láá iänááš sämikielân. Jurduuh lávluid já luáigusijd šaddeh jyehilágán tiilijn, veikkâpâ luándust jođedijn, avdoin vyejedijn tâi kirje luvâdijn. Hildá lii eskin älgimin muusikrähten já sun lii ávusmielâsâš ereslágán máhđulâšvuođáid. Puátteevuođâst sun kuittag haalijd rähtiđ skiärruid já pyehtiđ sämimuusik uáinusân olgoláá maailmân. 
Tekstâ já koveh: Milla Elmiina Pulska 
Majemustáá peividum/ 
Sämitigge oovded säämi parlamiänttárij julgáštusâi olášume tave-eennâmlâš sämisopâmuš jotkâráđádâlmijn 
Säämi parlamentaarlâš rääđi ornij kuálmád säämi parlamiänttárij konferens Kirkkonjaargâst 10. skammâmáánu 2011. Sämiparlamiänttárij konferens čokkij oohtân sämitigij aalmug valjim jesânijd ja Ruošâ sämmilij ovdâsteijeid. Konferens fáddán lijjii ärbivuáválâš tiätu já arktâlâš ääših. Lasseen takkuustellii tave-eennâmlâš sämisopâmuš já árvuštellii ovdebái parlamiänttárij konferens julgáštusâi puátusijd. Konferens loopâst tuhhiittui säämi parlamiänttárij ohtsâš Kirkkonjaargâ julgáštus. 
Tave-eennâmlâš sämisopâmuš ovdán  
Sämitige saavâjođetteijee Juvá Leemit, Klemetti Näkkäläjärvi mainâšij nuuhâm saavâjođetteijeepaje ja sämmilij oovtâstpargo merhâšitteemus lävkkin eromâšávt tave-eennâmlâš sämisopâmuš jotkâráđádâlmij älgim. – Julgáštusâi olášume lii nanosávt čonnâsâm sämitige resurssáid já staatâi haalun oovded sämmilij vuoigâdvuođâid. Sämitigeh ovdedeh julgáštusâi olášume tave-eennâmlâš sämisopâmuš jotkâráđádâlmijn, juátká Näkkäläjärvi. 
Näkkäläjärvi šalligâš tom, et puoh Säämi parlamentaarlâš rääđi tooimâid lii vádásmittám reesuursvááijuvvuotâ. – Säämi parlamentaarlâš rääđist ij koolgâ šoddâđ tuše savâstâllâmkerho, pic tarbâšep čonâsem, ohtsii čäällimkode já sämitigij haldâttâssáid fastâ oovtâstpargo parlamentaarlâš rääđi miärádâsâi olášutmân já meid čuákkimij valmâštâllâm várás, huámášit Näkkäläjärvi. 
Luuvâ Juvá Leemit saavâ ollásávt säämi parlamiänttárij konferens julgáštusâi olášume (suomâ- já tavesämikielân) 
Sämmilij kulttuuräärbi suoijâlmân taarbâš ohtsijd prinsiipâid  
Näkkäläjärvi illood tast, et sämmilij ärbivuáválâš tiätu já ton suojâlem láá luptânâm majemui aaigij nanosávt uáinusân säämi siärvusist. Säämi parlamentaarlâš rääđi já sämitigeh kolgâččii-uv pehtilittiđ pargoos ärbivuáválii tiäđu suoijâlmân. – Mij tarbâšep ohtsijd prinsiipâid, maht säämi kulttuuräärbi kalga suojâliđ já eettisijd prinsiipâid suojâliđ säämi kulttuur, vâi pyehtip toimâđ oovtâst ulguupiäláá aštuu vuástá, pááhud Näkkäläjärvi. 
Luuvâ Juvá Leemit saavâ ollásávt konfereensâst 10.11.2011: Ärbivuáválii tiäđu suojâlem hástuseh (suomâ- já tavesämikielân) 
Ruošâ sämmiliih tievâslâš jesânin fáárun tooimân  
Näkkäläjärvi mielâst puáttee säämi parlamentaarlâš rääđi toimâpaajeest kalga eromâšávt kiddiđ huámášume Ruošâ sämmilij sajattuv tuárjumân, vâi sii tile puáráničij. – Mij kolgâp puohat tuárjuđ Ruošâ sämmilijd, vâi sij pyehtih ovdediđ jieijâs ovdâsteijee organisaatio Ruošâst já peessâđ tievâslávt fáárun SPR tooimân, pááhud Näkkäläjärvi. 
Vuossâmuš säämi parlamiänttárij čuákkim tollui Ruotâ Juhâmohheest 24. kuovâmáánu 2005. Nubbe säämi parlamiänttárij čuákkim uárnejui Ruávinjaargâst roovvâdmáánu 29. peeivi 2008. Säämi parlamentaarlâš rääđi lii vuáđudum 2000-lovo aalgâst já tot tuáimá Tave-enâmij sämitigij oovtâstpargo-orgaanân. Meid Ruošâ sämmiliih uásálisteh rääđi paargon. 
Lasetiäđuh Suomâbeln Sämitige saavâjođetteijee Juvá Leemit, Klemetti Näkkäläjärvi  
 
Sämitigge ocá meriáigásii oovdânpyehtee 
Pargo álgá 19.3.2015 já pištá vistig 31.12.2015 räi.  Tohálâšvuođâiähtun lii pargo vaattâm škovlim já sämikielâ táiđu (asâttâs 1727/95). Pargo miänástuvvee hoittám váátá hiäivulii ollâškovlâtutkos, šiev sämikielâ, suomâkielâ, táru-/ruotâkielâ tááiđu sehe kelijdeijee eŋgâlâskielâ njálmálii já kirjálii tááiđu. 
Pargoost váttoo meid tave-eennâmlii sämihaldâttuv já aalmugijkoskâsij olmoošvuoigâdvuođâsopâmušâi já –tuáimei äššitubdâm. Pargokován kuleh čällee- já čuákkimorniimij lasseen ohtâvuođâtoollâm sierâ enâmij sämitiggijd já Ruošâ sämiservijd sehe ääšioovdânpyehteepargoh. Pälkki miärášuvá sämitige pálkkááttemvuáháduv vátávâšvuođâtääsi IV/IV-II mield (vuáđupälkki 2 457,04 – 2 560,57 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. 
Ucâmušâid lahtosijdiskuin kalga toimâttiđ sämitige čäällimkoodán 27.2.2015 tme 16.00 räi čujottâssáin Sajos, 99870 Aanaar teikâ www.samediggi.fi 
Säminuorâi taaidâtábáhtusân oláttâsmeeri uásálisteeh 
Säminuorâi taaidâtábáhtusân, mii uárnejuvvoo Aanaar Sajosist njuhčâmáánu loopâst, láá puátimin oláttâsmeeri uásálisteeh. Almottâttâm láá tääl jo paijeel 350 uásálisted, mut ko majemuuh-uv almottâtmeh puátih, te uásálistei meeri paijaan paijeel neelji čyeđe. Uásálisteeh láá taan ive sämikuávlu lasseen meid Ruávinjaargâst já Helsigist. Muusikkiišton láá almottâttâm ohtsis 19 juávkkud, main láá ovdâstum sehe aanaar-, nuorttâ- já tavesämikielah. 
Almottâtmeh láá puáttám nuuvt suoppâinviestân já njuárustemkiišton, mii uárnejuvvoo koskoho 28.03. ko muusikkejâlmâsân-uv, mii uárnejuvvoo tuorâstuv. Muusikkejâlmâsâst tuámáreh väljejeh säminuorâi ovdâsteijeid aalmuglâš Sounds -tábáhtusân Tuurkun. 
Säämi kulttuurkuávdáš Sajos addel taan ive tábáhtusân korâdis raamijd. Tuorâstuv muusikkejâlmâs saijeen lii suullân 400 jiegâ Dolla-auditorio, mast lii kevttimnáál šievšlaajâg tekniik čuovâidiskuin já piähtusijdiskuin. 
Säminuorâi taaidâtábáhtus lii väldikodálâš Nuorâ kulttuur-tábáhtuskuálusân kullee sämikielâlâš kuávlutábáhtus, mon váldu-uárnejeijen lii sämitigge. Aanaar tábáhtus láá orniimin meid Aanaar škovlâ, Säämi máttááttâskuávdáš já páihálâš sämiservi Anára Sámi searvi. 
Lasetiäđuh säminuorâi taaidâtábáhtusâst täst. Čuávu nettisiijđoid. 
Teivâdep Sajosist 28.–29.03! 
Sajos ocá säämi kietâtyejipáájá stivrejeijee 
Sajosist uárnejuvvojeh jo kuálmád keesi ääigi sämituojij pargopáájáh. Kietâtyejipáájá stivrejeijee paargon kuleh rađđiđ äššigâsâid sämituojij tuoijumist já mainâstiđ sämituojij historjást já ärbivuovijn sehe jieijâs kietâtyejivuovijn. Kietâtyejipáájá stivrejeijee pargosaje lii Säämi kulttuurkuávdáš Sajosist Anarist. 
Pargo álgá 15.6.2015 já pištá 14.8.2015 räi. Pargo miänástuvvee hoittám išedeh hiäivulâš škovlim, sämikielâ sehe eŋgâlâskielâ táiđu. Hiättun lohhoo eres kielâi táiđu. Pälkki miärášuvá Sämitige pálkkááttemvuáháduv vátávâšvuođâtääsi VII/III miäldásávt (vuáđupälkki 1545,10 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. 
Ucâmušâid lahtosijdiskuin kalga toimâttiđ vu 4.5.2015 tme 16 räi Säämi kulttuurkuávdáš Sajosân čujottâsân Sajos, 99870 Aanaar teikâ sajos(at)samediggi.fi. Lasetiäđuid pargoost addel má. markkânistemhovdâ Johanna Alatorvinen, johanna.alatorvinen(at)samediggi.fi, puh. 010 839 3109. Saijoos tooimân puáhtá uápásmuđ čujottâsâst www.sajos.fi 
Sämitigge mieđettij torjuu sämmilâš elleekován 
Sämitigge tuárju sämmilij elleekuuvij pyevtittem ohtsis 93 500 euroin. Pyevtittemtorjuu finnejeh kulmâ elleekove: Katja Gauriloff dokumentelleekove Kuun metsän Kaisa (Máánu meeci Kaisa), Aslak Palto dokumentelleekove Poromiehen silmin (Puásuialmaa čolmijguin) já Jouni West uánihi-sanimaatioelleekove Guolli (Kyeli). 
Máttááttâs- já kulttuurministeriö mieđettij Sämitiigán staatâtorjuu sämmilii elleekove tuárjumân. Lii tárguttâs, ete sämmiliih elleekoveh láá mieldi ive 2015 Berliini elleekovejuuhlijn (Berlinale). 
Pyevtittemtoorjâucâmušah pottii ohtsis 12, ohtsis 470 201 euro oovdâst. Pyevtittemtorjuu mieđeet-mist meridij sämitige kulttuurlävdikodde čuákkimistis 25.6.2014. 
Dokumentelleekove Kuun metsän Kaisa (Máánu meeci Kaisa) lii tivtâlâš tođhos nuorttâsämmilij pegâlmâs mainâsmuštâleijee Kaisa Gauriloff já sveitsilâš čällee Robert Crottet eellimpištee ustevvuođâst. Elleekooveest kiesâseh oohtân Kaisa muštâlem pegâlmâs mainâseh já nuorttâsämmilij kolgâmušpuudah talle ko nubbe maailmsuáti muutij maailm. Kaisa Gauriloff lii elleekove stivrejeijee madârákku. 
Dokumentelleekove tárguttâssân lii lehâstiđ puásuialmaa aargâ tooid, kiäin ij lah toos mihheen máhđulâšvuođâid. Táálááš piätumeeri puásuituálukuávlust lii toohâm vaigâdubbon já muttán puásui-almaa aargâ, ko piäđu koddem poccui meeri lii lasanâm uáli jo ennuv majemuu kyevti ive ääigi. Tain hiävuin iänáá uási tavveen toovât ketki. Ketki lii lamaš ollásávt rávhuiduttem ellee jo 30 ihheed. Do-kument kieđâvuš puásuialmaa uáinust puoh tom, mii luándust tábáhtuvá. Tile lii tääl nuuvt kriittâlâš, ete puásuialmaah väätih keeđhi olesrávhuiduttem lopâttem, vai viältáččii stuorrâ vahâgijd. 
Jouni West, 9 375 €  
Uánihis animaatioelleekove uccâ kandii ferimijn, elimist já jämimist. Taat lii stivrejeijee pärnivuotmušto kyelesalâsist já maht sun irâttij koddeđ kyele siämmáánáál ko lâi uáinám ete eejis koddá. Viiljâžeh lává Tiänu riddoost. Uccâviiljâš uáiná ko stuorrâviljâ kiäsá suu eellim vuossâmuu kyele riidon. Suái lává kuohtuuh uáli moovtah... 
Lasetiäđuh:  
Tavesämikielâlâš aabbis nubbe pargokirje almostui 
Tavesämikielâlâš aabbis ´Áppes - Min meahci máidnasat´ kiđđâpaje pargokirje lii almostum. Pargokirjeest láá puohnâssân 126 sijđod já tuálá siste hitruus já ivnáás eenikielâ tááiđu ovdedeijee pargopittáid. 
Kirje teevstah já pargopitáh vuáđuduveh aabisrááiđu čällee Inga Guttorm ovdil almostum siämmáánommâsâš aabbis tevstáid. Kirje kuvvim lii toohâm Salli Parikka Wahlberg. Kirje lii finniimist sämitige škovlim- já oppâmateriaaltoimâttuvâst Sajosist Anarist. Sämitige almostittem oppâmateriaaleh kávnojeh täst. 
Ive Kielâtaho-palhâšume lii nuorttâlâšráánu 
Taan ivvááš Kielâtaho-palhâšume lii valmâštâm nuorttâlâš Aune Mettäpuro  Čevetjäävrist. Palhâšume lii tyeiji, ciägusärgimuorâiguin rahtum ärbivuáválâš nuorttâlâšráánu.  
Säämi kielârääđi mieđeet jyehi nube ive Kielâtaho-palhâšume. Ive 2015 Kielâtaho-palhâšume lii čujottum Mielenterveystalo.fi-oovtâstpargoproojeektân. Kielâtaho-palhâšume ulmen lii adeliđ tubdâstâs sämikielâ sajattuv já sämikielâlij palvâlusâi ovdedem várás tohhum ánsulâš já merhâšittee pargoost Suomâst 
”Nuorttâlâšráánu” lii tovle kevttum nuorttâlâš perrust ulloloovdân. Nuorttâlâšráánu lii saavzâulloost rahtum uáli liegâs. Máátkán vyelgidijn ovdâm. puásuiráiđuin kerrisist tâi rievvâst, ráánu siisâ lieggâsân lâi pyeri kiessâđ veikkâpâ uccâ párnáid. 
Ärbivuáválálâš nuorttâlâšráánu kođđoo ciägusärgimuorâiguin já tot ráhtoo saavzâ ulloost snäldein ponnum ullolaaigijn. Ráánu ärbivuáváliih ivneh láá vielgâd, čappâd já ruopsâd. Nuorttâlâšráánu algâttem čyeldimpäädist lii epitáválâš; čuožâlääigih kođđojeh čyeldimpáádán, moos šadda nuorttâlâšráánun jiešvuođâlâš ruuvdukovos. Čyeldimpäddi kiddoo ráánumuorâi pajemuorân, mast láá rääigih ráánu algâttem kiddim várás. Ráánu kiäčán šnjirriittuvvojeh nuorttâlâšráánun táváliih nk. ”riävskájyelgi” -párgálduvah. 
Tááláá ääigi taat nuorttâsämmilij ärbivuáválâš ráánu lii táválávt heŋgâstum siäinán. 
(Kove: Anni Näkkäläjärvi) 
Säminuorâi taaiđâtábáhtus puátá vuod! 
Kyevtpiäivásâš säminuorâi taaiđâtábáhtus uárnejuvvoo Anarist Sämikulttuurkuávdáš Saijoosist 30.-31.3.2016. Tábáhtus válduteeman lii sämikielâlâš teatter. Lasseen ornip tanssâpargopoojijd, maigijn rahttâttâp jo puáttee ive tanssâteeman. Tábáhtus lekkâmtilálâšvuotâ tuálloo koskoho 30.3. tme 19 rääjist. 
Škoovlâi já čaitâlmij almottâttâm tábáhtuvá taan ive neeti peht Webropol -riäidoin. Almottâttâmäigi lii 1.-15.3 . Mij adelep tärkkilub tiäđuid aldeláá almottâttâmääigi älgim. Almottâttâmääigi ulguubeln puáttâm almottâtmijd ep pyevti väldiđ vuotân.  
Tärkkilub tiäđuh teatterteeman lohtâseijee suorgijn kávnojeh taan liinkâ tyehin . Teatterteema meerhâš, ete meiddei nukketeatter lii máhđulâš! Saijoos vielgiskággáin nukkečaitâlmijd puáhtá čäittiđ ubâ salin.  
Tábáhtus vuávájeijen lii algâttâm 1.2. Unna-Maari Pulska. Pyehtivetteđ väldiđ suin ohtâvuođâ puoh tábáhtussân lohtâseijee aašijn. Sämitigge uárnee vuod uásiväldeid maađhijd, ijâstâlmijd já uási puurâdmijn. Almottep tärkkilub tiäđuid aldeláá tábáhtus. 
Mij tuáivuttep puohháid mielâkuvviittâslii rahttâttâm teatter mailmân! Uáinip Anarist! 
Lasetiäđuh: 
Unna-Maari Pulska 
Sämitigge ocá arâšoddâdemmateriaal vuávájeijeid 
Sämitigge lii finnim máttááttâs- já kulttuurministeriöst staatâtorjuu sämikielâlii arâšoddâdem materiaalpaaŋki rähtimân. Arâšoddâdem materiaalpaargon oceh kulmâ vuávájeijee. 
Haavâ keevâtlii olášuttem várás sämitigge ocá 
- oovtâ nuorttâlâškielâlii vuávájeijee (100 % pargoäigi) - oovtâ anarâškielâlii vuávájeijee (100 % pargoäigi) 
- oovtâ tavesämikielâlii vuávájeijee (70 % pargoäigi) 
Vuávájeijee pargoid kuleh el. arâšoddâdemmateriaal vuávám, rähtim, jurgâlusâi rähtim, kielâ tärhistem sehe materiaal čokkim materiaalpaaŋkin. 
Pargo álgá sopâmuš mield já pištá 31.12.2015 räi. Tohálâšvuođâvátámâššân lává pargo vaattâm škovlim já sämikielâ táiđu (asâttâs 1727/95). Pargo miänástuvvee hoittám išedeh arâšoddâdemsyergi tubdâm sehe hárjánem materiaalpargoost. Pälkki miärášuvá Sämitige pálkkááttemvuáháduv vátávâšvuođâtääsi IV/IV miäldásávt (vuáđupälkki 2457,04 eurod/mp). Vuáđupäälhi lasseen pargoost máksojeh 24 % sämikuávlu lase já hárjánemlaseh. Vuávájeijee toimâsaje lii säämi kulttuurkuávdáš Sajosist. 
Ucâmušah lahtosijdiskuin kalga toimâttiđ sämitige čäällimkoodán 27.2.2015 tme 16.00 räi čujottâsân Sajos, 99870 Aanaar. Lasetiäđuid pargoost addel Sämitige má. haldâttâhhovdâ Pia Ruotsala 010 839 3106. Sämitige tooimân puáhtá uápásmuđ nettičujottâsâst www.samediggi.fi 
Sämitigge já Iänuduv kieldâ kärttejeh tavesämikielâ kielâpiervâl táárbu 
Sämitigge ocá máttááttâs- já kulttuurministeriöst staatâtorjuu kielâpiervâl- já kielâlávgumkerhotooimâ várás. Puáttee tooimâ vuávám várás Sämitigge já Iänuduv kieldâ kärttejeh sämiperrui halulâšvuođâ uásálistiđ tavesämikielâlii kielâpiervâltooimân Iänuduv kieldâ kuávlust. Luođii koijâdâllâm 
täst 
Ive vuossâmuuh uđđâ oppâmateriaaleh almostuvvii 
Ive 2012 vuossâmuuh sämikielâliih oppâmateriaaleh láá almostum. Vuáđumáttááttâs 9. luoka ohtsâškoddetiäđu tavesämikielâlâš táiđuvihko Servodat dál 9, dáidogihpa lohtâs siämmáánommâsii ovdeláá almostittum oppâkiirján. Luvâttuv oppâkirje Giela geainnut 1 meerhâš aalgâ vuossâmuu tavesämikielâlâš eenikielâ oppâkirjerááiđun. 
Uđđâ já ovdeláá almostittum sämikielâliih oppâmateriaaleh láá finniimist sämitige škovlim- já oppâmateriaaltoimâttuvâst säämi kulttuurkuávdáš Sajosist Anarist. Lasetiäđuh täst . 
Luvâttâllâm ihán 2011 mieđettum budjetruuđâin almostittum oppâmateriaalijn kávnoo täst . 
Párnáikirjeh 
Eenikielâ lasemateriaal 0-6 luokkáid 
Tekstâ já koveh Inga Borg 
Pajekielâst anarâškielân jurgâlâm Henna Lehtola, kielâ tärhisteijee Ilmari Mattus. 
Sämitigge 2015 
Puppâ lii uccâ tiingâš kote máttá elleiguin sárnuđ. Ulmuuh iä suu uáini. 			Puppâ áásá tavveen ollâ varij kooskâst. Tobbeen sust lii kuáđááš  			jävrriddoost. Jäävri nommâ lii Čuovjisjävri. 
Puppâ já soorvah   
Puppâ já kuobžâčiivgah   
Eenikielâ lasemateriaal 0-6 luokkáid 
Tekstâ já koveh Inga Borg 
Pajekielâst anarâškielân jurgâlâm 
Marja-Liisa Olthuis (Puppâ já vyesi). 
Sämitigge 1996-1997 
Puppâ Puáris Vyevdist   
jurgâlâm: Ilmari Mattus 
Suápá pyereest luuhâmkirjen vyelitääsist já kirje puáhtá kevttiđ vierekielâlij oppâmateriaalin še. 
Sämitigge 2006 
Pajekielâst jurgâlâm: 
Kaarina Mattus já Matti Morottaja 
tääsi: ovdâmáttááttâs - 3 lk 
Laapi läänihaldâttâs 1994 
Pajekielâst jurgâlâm: 
Kaarina Mattus já Matti Morottaja 
tääsi: ovdâmáttááttâs - 3 lk 
Laapi läänihaldâttâs 1996 
Säämi kultturkuávdáš Sajos härjijuhletilálâšvuotâ 
Säämi kultturkuávdáš Sajos härjijuhletilálâšvuotâ tuálloo pargoenâmist (Aanaar) tuorâstuv 14. cuáŋuimáánu 2011. Tilálâšvuotâ álgá pargoenâmân uápásmem häämist tijme 13.30 já eidusiih härjijuhleh tme 14.00. TIÄĐÁTTÂS 
Kuva: Ulla Isotalo 
Kuva: Ulla Isotalo. 
Evaŋgellâš-luterilâš kirkko 
Kirhoost lii lamaš čoođâ historjá stuorrâ merhâšume sämmiláid já sämikielâ kiävtun. Ovdil almolâš oppâkenigâsvuođâškoovlâ ääigi aalmugmáttááttâsâst västidij kirkko já sämikielâlâš kirjálâšvuotâ uážui aalgâ kirholijn teevstâin. Onnáá peeivi sämikielâ kulá luándulâš uássin kirho tooimâ. Kirholijd toimâttâsâid tegu kastuu, vihkâm já hävdidem puáhtá toimâttiđ aanaar- já tavesämikielân. 
Kirholâščuákkim vuáđudij kiđđuv 2008 sämipargo čällee virge, mon soijimsaijeen lii Oulu pispekode tuámukapittâl. Sämipargo čällee virge lii oleskirho virge, mon pargon lii sämmilij kirholâš pargo já sierâlágán projektij koordinistem sehe Baareents kuávlu sämmilij kirholâš ohtâvuođâi tipšom. Sämipaapâ virgesaje lii Aanaar servikoddeest, mut suu pargokuávlun lii ubâ sämikuávlu. Sämmilij paapâ pargon lii palvâliđ sämikuávlu servikuudijd já faallâđ sämikielâlijd kirholâš palvâlusâid. 
Oulu pispekode tuámukapittâl vuáđudij sämipargo ráđádâllâmkode ive 2008. Ráđádâllâmkode pargon lii äššitobdeeorgaanân ovdediđ sämmilij kirholâš pargo já tuárjuđ sämipargo čällee pargo. Kirkko taha sämipargoost tave-eennâmlâš oovtâstpargo já uárnee eres lasseen jyehi niäljád ive ekumeenlijd Säämi kirkkopeeivijd. Puáttee kirkkopeeivih uárnejuvvojeh Taažâ Mo i Ranast 9.–11.8.2013. 
Säämi kielâlaahâ kuáská meid kirho já eromâšávt Oulu pispekode. Ive 1994 vuáimán šoddâm kirkkolaahân čallui taam ääši kyeskee miärádâs. Ive 2006 uđâsmittum asâttâssáin sämikuávlu servikodeh miäruštâlluvvojii čielgâsávt kyevtkielâlâš servikodden. Taat kenigit sämikielâid oinuđ še ovdâmerkkân kirholâš almottâsâin. 
Kirho virgálijd kiirjijd, tegu immeelpalvâluskirje já toimâttâsâi kirje, riemmii jurgâliđ sämikielân 1990-lovvoost já toh valmâštuvvojii 2002. Tavesämikielâlâš salmâkirje almostui ive 1993. Tavesämikielâlâš Uđđâ Testament jurgâlus almostui ive 1998. Tavesämikielâlâš Puáris Testament jurgâlempargo aalgij ive 1998 já pargo juátkoo ain. Párnái Ráámmát lii almostittum tavesämi- já aanaarsämikielân. Aanaarsämikielâlâš salmâkirje almostui ive 1993 já uásih Kirkkokietâkirjeest ive 2000. Meid Katekismus lii jurgâlum aanaar- já tavesämikielân. Tuámukapittâl vuáváámijn lii Kirkkokietâkirje jurgâlen aanaarsämikielân. 
Sämikielâlij palvâlusâi uážžum kirholâš toimâttâsâi, tegu hávdájái, kastuu já vihkâm ohtâvuođâst lii máhđulâš Sämikuávlust, mii lii sämmilij paapân kullee kuávlu. Sämikielâlijd já kyevtkielâlijd meesuid toimâtteh Aanaar já Ucjuv kuávluin. Sämikuávlust ij lah máhđulâš uážžuđ sämikielâlâš palvâlus diakoniapargo já pajasšoddâdempargo suorgijn, ko iä lah sämikielâtáiđusiih pargeeh. Nuuvtpa ovdâmerkkân sämikielâlâš rippâškovlâ ij olášuu Suomâst. Sämikielâlijn pargein lii vááijuvvuotâ 
Sämikielâliih kirkkokietâkirjeh kávnojeh čujottâsâst www.sakasti.f i 
Tavesämikielâlâš ráámmát kávnoo čujottâsâst www.bibeln.fi 
Sämitigge juovij stipendijd sämikielâ uáppeid 
Sämitigge juovij škoovlâi kiđđâjuhleest stipendijd sämikielâ oopâin pyereest miänástum uáppeid. Stipendeh juáhhojii ohtsis čiččâm sämikielâ iskos pajeuáppeetutkos čođâldittám uáppei já 19 vuáđumáttááttâs lopâttâm uáppei. 
Sämitige stipendâ ožžuu čuávvoo nuorah: 
Pajeuáppeeh: 
Iänuduv luvâttâh: Anne-Maret Labba (tavesämikielâ) já Niko Näkkäläjärvi (tavesämikielâ) 
Avveel luvâttâh: Niina Aikio (aanaarsämikielâ) já Ninjaana Näkkäläjärvi (tavesämikielâ) 
Ucjuuvâ sämiluvâttâh: Onni Länsman (tavesämikielâ) já Rauna-Maaria Näkkäläjärvi (tavesämikielâ) 
Lyseonpuisto luvâttâh, Ruávinjargâ: Aletta Lakkala (tavesämikielâ) 
Vuáđumáttááttâs čođâldittám uáppeeh: 
Heta paješkovlâ: Berit-Anne Juuso (tavesämikielâ), Mira Kärki (tavesämikielâ) já Emma Eira (tavesämikielâ) 
Kilbisjäävri škovlâ: Lars-Aslak Tornensis (tavesämikielâ), Sinituuli Kalttopää (tavesämikielâ) 
Aanaar paješkovlâ: Mari Guttorm (tavesämikielâ) já Sunna Nousuniemi (tavesämikielâ) 
Avveel paješkovlâ: Ante Taskinen (aanaarsämikielâ) já Anne Olli (tavesämikielâ) 
Čevetjäävri škovlâ: Ville-Riiko Kalevi Fofonoff (nuorttâsämikielâ) 
Kärigâsnjaargâ škovlâ: Niiles West (tavesämikielâ) 
Ucjuvnjäälmi škovlâ: Hildá Länsman (tavesämikielâ) já Oula Järvensivu (tavesämikielâ) 
Vuáču škovlâ: Anni Aikio (tavesämikielâ) 
Aleksanteri Kenan škovlâ: Riinamari Mustonen (tavesämikielâ) 
Sinettä škovlâ: Martta Alajärvi (tavesämikielâ) 
Napapiiri pajetääsi: Juho Lakkala (tavesämikielâ) 
Haukiputaa paješkovlâ: Ola Mihkku Länsman (tavesämikielâ) 
Myllytulli škovlâ: Sunna Karjalainen (tavesämikielâ) 
Sämitigge tuáivut luho já pyeri kesiluámu puohháid! 
Säminuorâi taaidâtábáhtus aldan 
Säminuorâi taaidâtábáhtus uárnejuvvoo taan ive Heta škovlâkuávdáást 13.-14.3.2013. Taaidâtábáhtus lii kyehtipiäivásâš. Ton aalgât koskohoeehid konsert, mon uáivilávtástellee lii rap-musijkkár Ailu Valle. Suu lasseen konsertist láá maaŋgah iärráseh, tego Ibbá Lauhamaa, Powerdancers, Mikkel Rasmus Logje, Anna-Reetta Niemelä, Ingá-Máret Gaup-Juuso já Issát Sámmol Hætta. Konsert lii puohháid áávus já nuuvtá. 
Säminuorâi taaidâtábáhtusân láá puáttâm pyereest almottâtmeh. Kuovâmáánu loopâ räi almottâtmeh láá puáttâm jo 280, mut ko majemuuh almottâtmeh puátih, lii loho vaarâ jo paijeel 300. Taan ive uásálisteeh láá párnááh já nuorah pirrâ sämikuávlu, ohtsis 11 eres škoovlâst. Meid Ruáivinjaargâst já Oulust puátih uásálisteeh. Teatterkiišton láá almottâttâm kuttâ eres teatterjuávhu. Kove já tihtâkiišton, mon fáddán lii ”Nils-Aslak Valkeapää šoddâmist 70 ihheed, láá puáttâm uásálistmeh puohhâin tain 11 škoovlâin. 
Säminuorâi taaidâtábáhtus lii uási Nuorâ Kulttuur -tábáhtus. Taaidâtábáhtus eres uárnejeijeeh láá: Johtti Sápmelaččat ry, Iänuduv kieldâ, Sämitige nuorâirääđi, Säämi muusikkuávdáš, Säämi párnáikulttuurkuávdáš já Skábma elleekovekuávdáš. 
Lasetiäđuid Säminuorâi taaidâtábáhtusâst kaavnah täst. 
Taan ive Säminuorâi taaidâtábáhtus kávnoo meid facebookist: 
https://www.facebook.com/#!/events/346338025481564/   
Uáinip Hettaast! 
Säminuorâi taaiđâtábáhtus 2014 uárnejuvvoo Suáđigilist 
Säminuorâi taaiđâtábáhtus 2014 uárnejuvvoo Suáđigil markkânist. Tábáhtussaijeen lii Suáđigil uđđâ lihâdemhallâ markkân kuávdáást. Taaiđâtábáhtus väldikodálâš teema lii tanssâ. Tábáhtus uárnejuvvoo sämitige já Suáđigil kieldâ oovtâstpargon. 
Sämitige škovlim- já oppâmateriaallävdikodde uápásmui uđđâ lihâdemhaalân já meridij tábáhtus orniimist Suáđigilist čuákkimistis 23. čohčâmáánu. Tábáhtus uárnejuvvoo jo-uv ohhoost 12 teikâ 13. Lävdikodde meerrid táháhtus peivimere  čuávvoo čuákkimist roovvâdmáánu loopâst  . 
Tábáhtus välkikodálii teemast, tanssâst, láá tärhibeh tiäđuh siijđoin  http://sottiisimoves.fi/saannot_sa/  . Tábáhtusân ärbivuáválávt kullee sämikulttuurân lohtâseijee šlaajâst iä lah vala rahtum miärádâsah. Škvolim- já oppâmateriaaltoimâttâh váldá vuástá iävtuttâsâid, maid puáhtá toohâđ sleđgâpostáin roovvâdmáánu 25. peeivi räi.   
Lasetiäđuh taaiđâtábáhtusâst  täst  .   
Sämitigge vuáđđud nuorâirääđi 
Säminuorâi uásálistem- já vaikuttemmáhđulâšvuođah puáráneh. Sämitigge vuáđđud jieijâs ohtâvuotân nuorâirääđi já nuorâičällee virge. Nuorâirääđi asâttuvvoo häävild kyevti ihán. Rááđán šaddeh ohtsis vittâ 18-25 -ihásii jeessân. Lasseen nuorâirááđán nomâttuvvojeh ohtsis vittâ 15-17 -ihásii äššitobdee. 
Nuorâirääđi šadda toimâđ sämitiggeest äššitobdee- já oovtâstpargo-orgaanân já nuorâi hiäđukoccen. Nuorâirääđi šadda ovdâstiđ Suomâ sämmilij kuávlulijd já kielâlijd juávhuid. 
Sämitige čuákkim meridij nuorâirääđi já nuorâičällee virge vuáđđudmist čuákkimistis Hettaast tuorâstuv 11.3. Äšši lii valmâštâllum máttááttâsministeriö ruttâdem projektin suullân ive ääigi. Haavâ valmâštâllâm pargojuávhu lii jođettâm sämitige nuorâmus jeessân Tuomas Aslak Juuso. Ääši valmâštellen lii toimâm Anne Länsman. 
Sämitigge vuárdá tääl máttááttâsministeriöst lopâlâš miärádâs pissoo ruttâdem finniimist staatâ budjetist. 
Projekteh 
Tääbbin puávtáh eelliđ keččâmin projektijd, moh láá Sämitiggeest joođoost. Nuuhâm projektij loppâraportijd kaavnah dokumentpaaŋkist PROJEKTEH-maapist. 
Sämitige čuákkim 24.2.2015 
Sämitige ive vuossâmuu čuákkim puáhtá čuávvuđ interneetist čujottâsâst: 
. Čuákkim puáhtá čuávvuđ meid čuákkimsalist. Čuákkim álgá Sajosist tijme 10. 
Čuákkim äššilistoost láá saavâjođetteijei kejâstâh, sämitige muštâlus ivveest 2014, čielgiittâsah sämikielâlii oppâmateriaalmeriruuđâ, säämi kulttuurmeriruuđâ já säämi sosiaal- já tiervâsvuođâmeriruuđâ kiävtust sehe iäru mieđettem Ilmari Tapiolan já uđđâ jeessân nomâttem sosiaal- já tiervâsvuođâlävdikoodán. 
Sämitigge almoot uuccâmnáál kulttuurčällee virgesajasâšvuođâ 
Sämitigge almoot uuccâmnáál  kulttuurčällee virgesajasâšvuođâ, mii álgá 26.8.2013 já nohá 7.8.2014. 
Kulttuurčällee toimâsaje lii čäällimkode váldutoimâsaajeest sämikulttuurkuávdáš Sajosist, Anarist. Kulttuurčällee váldupargon lii toimâđ kulttuurlävdikode oovdânpyehten já čällen. Siäđusmiäldásii tohálâšvuođâvátámâššân lii virge vááttám škovliittâs já lasseen váttoo sämikielâ táiđu (asâttâs 1727/95). Pargo miänástuvvee tipšom išedeh hiäivulâš ollâškovlâtuđhos sehe šiev säämi kulttuureellim já haldâttâhtooimâ tubdâm. Pälkki miärášuvá sämitige pálkkááttemvuáháduv vátávâšvuodâtääsi IV/IV-II mield (vuáđupälkki kooskâst 2 437,04 – 2 540,57 eurod/mp). Ucâmušâid lahtosijguin kalga toimâttiđ sämitige čäällimkoodán 19.8.2013 tme 16.00 räi čujottâssáin Sajos, 99870 Aanaar. Sämitige tooimân puáhtá uápásmuđ nettičujottâsâst www.samediggi.fi 
Anarist 1.8.2013 Sämitigge 
Luholâš uđđâ ive! 
TSS-sopâmuš syeji ovdán 
Suomâ lii ratifisistâm ekonomâlijd, sosiaallijd já čuovviittâslijd vuoigâdvuođáid kyeskee almossopâmuš 
(TSS-sopâmuš 
) ive 1976. Sopâmuš olášuttem kocá ekonomâlij, sosiaallij já čuovviittâslij vuoigâdvuođâi komitea (TSS-komitea). Suomâ lii ratifisistâm sopâmuš valjimiävtulii pevdikirje ohtâgâsväidimijn já tot š 
adda vuáimán 30.4.2014 
Väidimijd pyehtih toohâđ ovtâskâsulmuuh teikâ ovtâskâsulmui juávhuh, moh eteh, ete koččâmâšâst leijee sopâmušstaatâ lii luávkkám sii almossopâmušâst tubdâstum ekonomâlijd, sosiaallijd já čuovviittâslijd vuoigâdvuođâid, ( 2 artikla).  Väidimeh tahhojeh TSS-komitean (1 artikla). 
TSS-sopâmuš 1 artikla täähid almugáid jiešmeridemvuoigâdvuođâ. Sopâmuš artikla 15 täähid juáhážân vuoigâdvuođâ uásálistiđ kulttuurelimân, navdâšiđ ton hiäđuin sehe navdâšiđ tieđâlij, kirjálij teikâ taaiđâlij pyevtittâsâidis jiegâlij já aamnâslij hiäđuid adelum syejeest. 
TSS-komitea lii adelâm ovdebijd avžuuttâsâid Suomân 
. Ive 2007 komitea lii avžuuttâm Suomân, ete Suomâ olášut puoh tárbulijd tooimâid, main visásmiteh, ete meccičuoppâmeh já eres tooimâ, maid ovtâskâs ulmuuh tääl hárjutteh sämikuávlust, iä raijii sämmilij vuoigâdvuođâ paijeentoollâđ já ovdediđ sii ärbivuáválâš kulttuur já eellimtäävi, eromâšávt puásuituálu, iäge sii ekonomâlij, sosiaallij já čuovviittâslij vuoigâdvuođâi kevttim. 
Lasseen komitea avžuut sopâmušstaatâ – ráđádâlmáin ääšist puoh uásipelijguin, sämitigge mieldiluhâmáin – kavnâđ ääšimiäldásâš čuávdus koččâmušân eennâmoomâstmist já –kiävtust sämikuávlust sehe ratifisistiđ huápust jiečânâs enâmij algâ- já hiäimuaalmugijd kyeskee ILO almossopâmuš N:r 169. 
Suomâ adelij 
kuuđâd raportis 
TSS-sopâmuš olášutmist Suomâst  5.7.2011. Raapoort kieđâvušeh komitea  53. čuákkimist Genevest skammâmáánust  2014. Sämitigge lii adelâm ciälkkámušis TSS-sopâmuš olášutmist Suomâst 
Zoja Nosova – nuorttâsämikielâ algâjalgejeijee 
Zoja Nosova lii nuorttâsämikielâ algâjalgejeijee. Sun áásá Ruošâbeln Paje-Toollâm siijdâst, stuorrâ Murmansk kaavpug já nuorttâsämmilij aassâmkuávlui kooskâst, moh láá Suomâ nuorttârääjist. Zoja lii šoddâm puásuisämmilâš perrui Kuáláduvnjaargâ taverido Myetkivuonâ riddoost, Myetkivuonâ siijdâst. Suu pärnivuođâ ääigi nuorttâsämikielâ, mii lii še Zoja eenikielâ, lâi kuávlu táválâš kielâ. Zoja pärnivuođâ päikkisijdâ lii tááláá ääigi toppum kuávlu, mii kulá Ruošâ suátiviehân. 
Nuorttâsämikielâ kevttim lii maailmsoođij já nuorttâsämmilâšsiärváduv kolgâmušâi puáđusin kiäppánâm. Nuorttâsämmiliih eellih tááláá ääigi kuulmâ staatâ aalmugjesânin. Nuorttâsämikielâ sajattâh já kevttim lii nanosumos Suomâbeln, kost nuorttâsämikielâ máttáátteh škoovlâst oppâamnâsin já kevttih mottoomverd še máttááttâskiellân. Taažâ kuávlust ässee nuorttâsämmiliih iä innig sáárnu eenikielâs, iäge nuorttâsämikielâ máttát škoovlâin. Ruošâbelngin nuorttâsämikielâ ij kuulâ škoovlâ máttááttem kieláid, mut kielâ sárnooh já ovdedeijeeh liijká vala kávnojeh. 
Kuulmâ staatâ kuávluin ässee nuorttâsämmiliih čokkânii kesimáánust 2012 nuorttâsämikielâ já kulttuur iäláskittem sehe sajattuv kieđâvuššee konfereensân Aanaar Sajosân, kost kuáhtáim nuorttâsämikielâ mättee já ovdedeijee Zoja Nosova. 
Zoja algâttij nuorttâsämikielâ máttááttâs päikkisijdâstis Paje-Tolâmist ive 1999. – Máttááttâs ornijm priivaat viistijn ohtii ohhoost, motomin tävjibeht-uv. Máttááttâs adelijm maaŋgâin čuákkipaaihijn, meid Murmanskist, já keevtijm máttááttâsâst argâeellim teemaid, muštâl Zoja. 
Kove nuorttâsämikielâ já kulttuur konfereensâst Anarist kesällä 2012. 
- Lijjim kuursâi máttáátteijen, mut tot ij lamaš nuuvt oovtkiärdánâš, ko nuorttâsämikielâst ij lamaš Ruošâst kirjekielâ. Teddilum oppâmateriaaleh iä lamaš ollágin. Skáppojim oppimateriaalâid Suomâbeln, kost toh lijjii mottoomver finniimist, muštâl Zoja. 
- Čevetjávrálâš Jouni Moshnikoff lâi ohtâ mii oovtâstpargokuoimijn Suomâbeln. Sun puovtij mijjân oppâmateriaalâid já mij lep še kolliistâllâm maŋgii Čevetjäävrist. Máttááttâlâim sämikielâlijd lavluid, muštâlijm nuorttâsämmilâš mainâsijd já majemui iivij lep tuoijum še ennuv nuorttâsämmilâš tuojijd, muštâl Zoja. 
Zoja Nosova muštâl ovdâmeerhâid keevâtlâš kielâoovtâstpargoost. – Jovnâ eelij mii kolliistâlmin já huámášáim, et sárnoon nuorttâsämikielâ ucánjáhháá eresnáál. Joovnâst lijjii sämikielâliih säänih, moid suomâkielâ lâi vaikuttâm. Muštâlim sunjin, moh säänih lijjii algâalgâliih nuorttâsämikielâ säänih já toin vuovvijm muoi porgáim jieččân kielâhuolâttâs. 
Zoja Nosova lii toimâm nuorttâsämikielâ ovdâsteijen meid puoh neelji staatâst sarnum sämikielâid ovdâsteijee säämi kielâlävdikoddeest. Lävdikodde tuáimá Tave-enâmij sämitigij oovtâstpargo-orgaan, Säämi parlamentaarlâš rääđi vuálásâžžân. 
- Iävtuttim lävdikoodán puáris nuorttâsämmilij, ruošâkielân almostittum mainâsij jurgâlem nuorttâsämikielân já pivdim sist iše toi almostitmân. Mainâseh lijjii algâaalgâst nuurrum jo ive 1977 já almostittum ruošâkielâlâš kirjen ive 1990. 
Zoja iätá, et nuorttâsämmiliih láá lamaš ain iäljáreh mainâstiđ já mainâseh tuálih siste ennuv nuorttâsämmilâš historjá já ärbitiäđu. 
- Lävdikode nuorttâsämikielâ juávus algâttij-uv jurgâlemproojeekt já ruttâdij še mainâskirje almostittem, muštâl Zoja. Kirje toimâttij já loopâst almostitij Suomâ sämitige škovlim- já oppâmateriaaltoimâttâh. "Kå´llmuõrâž"-nommâsâš puáris nuorttâsämmilijd mainâsijd sistetuállee kirje almostui nuorttâsämikielâlâš teddilâssân ive 2012 aalgâst. 
Zoja Nosova luuvâi kirje mainâsijd nuorttâsämikielân páádán, mast pargojuávkku Katri Fofonoff, Eino Koponen, Jouni Moshnikoff, Tiina Sanila-Aikio já Seija Sivertsen huolâttii mainâsijd nuorttâsämikielâ tááláá čäällimvuáhán. Zoja muštâl meid, et sun tivodij teevstâ taađeest, ko huámášij feiluid. – Ovdâmerkkân muorâi noomah lijjii jurgâlum puástud ruošâkielân, muštâl Zoja. 
Kuuvijn ruošâkielâlâš algâalgâlâš kirje já tääl almostittum nuorttâsämikielâkielâlâš kirje. Kirje lii finniimist sämitige škovlim- já oppâmateriaaltoimâttuvâst, säämi kulttuurkuávdáš Sajosist Anarist. Kirje uđđâ kuvvim lii toohâm Merja Aletta Ranttila. 
Sämikielâ já maorikielâ iäláskittem -seminaar 13.9.2011 
Sämitige ornim Helsig seminaar fáddán lii sämikielâ já maorikielâ iäláskittem já nanodem. Seminaar uáivilin lii leđe uási máttááttâs- já kulttuurministeriö jotonpieijâm sämikielâ iäláskittemohjelm já tuárjuđ ton vuávám já olášuttem. Jotonpieijum iäláskittemohjelm ulmen lii ovdediđ já paijeentoollâđ sämikielâ sehe macâttiđ sämikielâ ton monâttâm sámmiláid sehe toohâđ kielâst sämisiärváduv kyeddee kielâ. 
Seminaar sämikielâ já maorikielâ iäláskitmist uárnejuvvoo Helsigist 13.9. tme 9.00-15.00. Seminaar toollâmsaje muttoo Ovdâskode Uccâparlameentân. Jotteemčujottâs lii Arkadiankatu 3. Seminaarân kalga almottâttâđ 7.9. räi. Sämikielâ ja maorikielâ iäláskittem –seminaar ohjelm 13.9.2011 . 
Sämitige ornim Helsig seminaar fáddán lii sämikielâ já maorikielâ iäláskittem já nanodem. Seminaar uáivilin lii leđe uási máttááttâs- já kulttuurministeriö jotonpieijâm sämikielâ iäláskittemohjelm já tuárjuđ ton vuávám já olášuttem. Jotonpieijum iäláskittemohjelm ulmen lii ovdediđ já paijeentoollâđ sämikielâ sehe macâttiđ sämikielâ ton monâttâm sámmiláid sehe toohâđ kielâst sämisiärváduv kyeddee kielâ. 
Seminaar ohtân uáivilin lii tieđettiđ sämitige uulmijn já tooimâin siäiluttiđ já ovdediđ sämikielâ sehe paijeentoollâđ ton eellimvuáimálâšvuođâ. Ulmen lii meiddei pyehtiđ oovdân positiivlâš maali Uđđâ Seelandist ässee algâaalmug, maorikielâ iäláskittem- já nanodemtooimâin. Maorikielâ uážui virgálii sajattuv ovdil sämikielâ ive 1987. Maorij kielâpiervâl já eres iäláskittemhaavah láá nijttám jyehi kuávlust maailm stuorrâ mááinu šiev puátudijdiskuin. Tondiet lii viijmâg-uv äigi peessâđ kuullâđ maorij jieijâs muštâlem eres lasseen maorikielâ uđđâsumos haavâst taanáigásii teknologia kevttimist maorikielâ iäláskitmân. Seminaarist kuullâp meid sämikielâi tegu anarâškielâ iäláskittemhaavâin já toi puátusijn. 
Tain seminaarijn haalijd sämitigge meid hästiđ já movtijdittiđ jieškote-uv peelijd porgâđ sämikielâ naanoodmân. Siämmást lii máhđulâšvuotâ savâstâllâđ sämikielâ já kulttuur puátteevuođâ ovdedemmáhđulâšvuođâin. Sämitigge haalijd turviđ sämikielâ puátteevuođâ nuuvt sämikuávlust ko ton ulguubeln-uv. 
Suomâst sárnuh kulmâ sämikielâ, tave-, aanaar- já nuorttâsämikielâ. Puoh sämikielah kuleh uhkevuálážij kielâi juávkun. Jis sämikielah láppojeh, láppoo siämmást mettedmettum uási kulttuurâst já luándun lohtâseijee ärbivuáválâš tiätu, tastko kielâ, kulttuur já luándu kuleh aldasávt oohtân. 
Almottâtmeh 7.9. räi:  
säämi kielâtorvočällee Siiri Jomppanen siiri.jomppanen(at)samediggi.fi, 010 839 3111 vs. säämi kielâašijčällee Outi Paadar outi.paadar(at)samediggi.fi, 010 839 31119 
Lasetiäđuh seminarâst:  
Sämitige I värisaavâjođetteijee Irja-Seurujärvi-Kari irja.seurujarvi-kari(at)helsinki.fi tâi 
säämi kielâtorvočällee Siiri Jomppanen siiri.jomppanen(at)samediggi.fi 
Anna Näkkäläjärvist vs. kulttuurčällee 
Sämitige almos toimâttuvâst uuccâmnáálá lamaš kulttuurčällee virgesajasâžžân lii valdum muusik maister Anna Näkkäläjärvi. Näkkäläjärvi aalgât pargostis 18. vyesimáánu 2009. Suu toimâsaje lii Sämitige almos toimâttuvâst Aanaar Rivdulist. Virgesajasâšvuođâ meriááigán uccii Anna Näkkäläjärvi lasseen nelji eres ulmuu. 
Lasetiäđuid haldâttâshovdâ Juha Guttormist . 
Almottâttâm Säminuorâi taaidâtábátusân lii álgám 
Almottâttâm Säminuorâi taaidâtábátusân, mii uárnejuvvoo Vuáčust njuhčâmáánu 26. peeivi, lii álgám. Tábáhtus teeman lii teatter já uánihiselleekove. Almottâttâm teatterkištodmân nohá 2.3. já elleekovefestivaalân 13.3. Tärhibeh tiäđuh almottâtmist täst: 
já 
Almottâtmeh_2009 
Sämitige stiivrâ čuákkim 17.4.2015 
Sämitige stivrâ čokkânij 17.4.2015 Anarist. Čuákkim tuhhiittij sämitige ciälkkámušâid já valjij ovdâsteijeid sierâlágán pargojuávhoid Klemetti Näkkäläjärvi sajan. 
Sämitige stivrâ merkkij tiättun Sämitige pargopyereestvaijeemkoijâdâllâm puáttus já adelij pargopyereestvajemân kyeskee ovdedemtooimâi valmâštâllâm pargoviehâpoolitlij äššikiirjij olášuttem čuávvumjuávhu pargon. 
Stivrâ tuhhiittij ciälkkámuš lostâmedia torjuu jyehimist ive 2015 jotolâh- já viestâdemministeriön toimâttemnáál. Stivrâ kieđâvušâi meid ciälkkámuš Suomâ meriäigiraapoorthammiittâsâst näliolgoštem meddâlistmân kyeskee aalmugijkoskâsii almossopâmuš olášutmist. Lopâlâš ciälkkámuš adeluvvoo 24.4.2015. Almossopâmuš ulmen lii estiđ nääli, liškeiivne, suhâtuávváá teikâ aalmuglii teikâ etnisii algâpuáttim vuáđuld tábáhtuvvee olgoštem. Suomâ 23. raapoort adeluvvoo komitean porgemáánust 2015. 
Stivrâ savâstâlâi oovdânpyehtimijn, maid taheh puáttee haldâttâsohjelmân lävdikuudij valmâštâllâm äššikirje vuáđuld. 
Stivrâ tuhhiittij ciälkkámuš, mii kuáská motomijd poccui já luánduiäláttâsâi ruttâdmân kyeskee asâttâssáid toimâttemnáál eennâm- já meccituáluministeriön. Ciälkkámuš kuoskâi kuulmâ sierâ asâttâshammiittâsân; staatârääđi asâttâs puásuituálu já luánduiäláttâsâi ruttâdemtorjust adelum staatârääđi asâttâs rievdâdem, staatârääđi asâttâs motomij puásuituálu já luánduiäláttâsâi ráhtustorjui uuccâmääigi älgimist sehe eennâm- ja meccituáluministeriö asâttâs puásuituálu já luánduiäláttâsâi ruttâdemtorjuu čuosâtmist adelum eennâm- já meccituáluministeriö asâttâs rievdâdmist. Sämitigge ana asâttâsâi jotelis vuáimánšoddâdem huámášittee tergâdin. 
Stivrâ nomâttij Klemetti Näkkäläjärvi sajan uđđâ ovdâsteijeid čuávuváid pargojuávhoid: - immateriaallii kulttuuräärbi äššitobdeejuávkun Petra Magga-Vars, - Baareents Euroarktâsii rääđi (BEAC) algâaalmugij pargojuávkun Tiina Sanila-Aikio já värijesânin Anna Morottaja. - olmoošvuoigâdvuođâairâskoodán Anne Nuorgam já värijesânin Heikki Paltto. - Tave-eennâmlii sämisopâmuš ráđádâllâmkoodán Juha Karhu. - Meccihaldâttâs Laapi ráđádâllâmkoodán Yrjö Musta já värijesânin Jouko Hetta. - Suomâ jiečânâsvuođâ 100- ivváášjuhleive proojeekt airâskoodán Tiina Sanila-Aikio já värijesânin Ulla-Maarit Magga. 
Stivrâ oovdânpuovtij almosčuákkimân, ete tot mieđeet iäru Veikko Porsangerân suu pivdemist sosiaal- já tiervâsvuođâlävdikode, kulttuurlävdikode sehe iäláttâs- já vuoigâdvuođâlävdikode jeessânvuođâst já ete almosčuákkim väljee Porsanger sajan sosiaal- já tiervâsvuođâlävdikoodán uđđâ saavâjođetteijee, kulttuurlävdikoodán uđđâ värisaavâjođetteijee sehe iäláttâs- já vuoigâdvuođâlävdikoodán uđđâ värijeessân. 
Stivrâ tuhhiittij AIL:n toimâttemnáál oovdânpyehtim, mii kuáská sämikielâlij vajoidittemkuursâi orniimân ive 2016. Sämitigge pivdá AIL selvâttiđ, ete pyehtih-uv orniđ sämikielâlijd vajoidittemkuursâid nuuvt, ete taid iä kištottâl haahâmlaavâ vaattâm náál EU njuolgâdusâi miäldásâš kenigâspalvâlussân já ete pyehtih-uv haahâđ taid uástupalvâlussân Taažâst. 
Sämikielâlij vajoidittemkuursâi olášume stuárráámus hástusin lii lamaš tot, ete kurssáid iä lah lamaš almottâmeh. Taat čuávu uásild tast, ete AIL lii uástám ive 2013 rääjist sämikielâlijd vajoidittempalvâlusâid el. Rokuast, kuus sämikuávlust lii kuhes mätki já váátá maaŋgâ peeivi mađhâšem. 
Stivrâ nomâttij säämi máttááttâskuávdáá Čuojat Juoigga Livđuu Leu´dde! sämimuusik rävisolmoošškovliittâshaavâ stivrimjuávkun Anna Morottaja já värijesânin Oula Guttorm. 
Stivrâ savâstâlâi Yle Säämi tiileest já meridij pivdeđ Yleisradiost sämitiggelaavâ 9 § miäldásii ráđádâllâm. 
Lasetiäđuid addel Sämitige saavâjođetteijee Tiina Sanila-Aikio puh. 050300 1780, 
Staatâčällee Valle: juáhhást vuoigâdvuotâ oppâđ sämikielâ 
Staatâčällee Raimo Valle čielgij Taažâ haldâttâs sämipoolitlâš linjáámijd já ILO-sopâmuš vaikuttâsâid sämimáttááttâsân Helsigist uárnejum seminaarist 13.11. 
Sämikielâ já tárukielâ lává täsiviärdásiih kielah Taažâst. Vuoigâdvuotâ sämikielâ oppâmân škoovlâst kulá máttááttâslaavâ mield jyehi sämiuáppei aassâmsaajeest peerusthánnáá. Sämikielâ haldâšemkuávlust jieijâs kielân já kulttuurân lohtâseijee máttááttâsân kullee vuogâdvuođah láá vijđásuboh ko eres kuávluin. 
- Taažâ haldâttâs nuávdit aktiivlâš sämipolitiik, mon vuáđđun láá eennâm vuáđulaavâ ´sämicekki´ (§ 110 a), ive 1987 asâttum sämilaahâ já aalmugijkoskâsâš pargo-ornijdume ILO sopâmuš nr 169. Vale mield sämmilijd kyeskee škovlimpolitiik lii heiviittum västidiđ ILO-sopâmuš vátámâšâid. 
ILO-sopâmuš mield kalga máttááttâsohjelmijd já škovlimmáhđulâšvuođâid vuáváđ já olášuttiđ ohtsâšpargoost algâalmugáin. – Uđđâ máttááttâslaavâ vuáimán puáttim ohtâvuođâst ive 1999 lasanij sämitige vaikuttemväldi já ovdâsvástádâs eres lasseen sämiuáppeid kyeskee máttááttâsvuáváámij vaalmâštmist sirdâšui sämitiigán. Sämitigge ráđádâl máttááttâsvuáváámijn máttááttâsministeriöin (Kunnskapsdepartement), mii tuhhit taid. 
- Máttááttâsvuávámpargoi lasseen sämitige pargoid kulá sämikielâlâš oppâmateriaal tuárjumvuáháduv haldâšem já ovdedem, muštâlij Valle. Keevâtlâšvuođâst tot uáivild oppimateriaalvaarij haldâšem já jyehim, materiaalpargo čuávvum já pedagooglâš stivrim. 
- Sämikielâ já säämi máttááttâsašij ovdedem haldâšempolitiikast meerhâš uđđâ kiäinui lekkâm. Eennâm haldâttâs lii adelâm majemuu kyevti ive ääigi vittâ tiäđáttâs stuorrâtiigán. Tain kulmâ kieđâvušeh tuše škovlâ- já máttááttâsaašijd. Kyehti tiäđáttâs kieđâvušeh eromâšávt sämikielâd já Taažâ sämipolitiik, muštâlij Valle. 
Staatâčällee Raimo Valle saahâ lii luuhâmnáálá ollásávt täst Stáhtačálli Raimo Valle Helssegis 13.11.2008 já Statssekretær Raimo Valle 13.11.2008 Helsingfors . 
Ijâttes ijjâ-tábáhtusân staatâtorjuu 
Ijâttes ijjâ-algâaalmugij muusiktábáhtus peesâi staatâtorjuu pirrâdâhân ko kulttuur- já valastâllâmminister Paavo Arhinmäki mieđettij 10-ivváášpurdos juhloo festivaalân 10 000 eurod kulttuurtorjuu.  Torjuuh mieđettuvvojeh Veikkaus-vuáitturuuđâin. Ijâttes iijâ lasseen torjuu pirrâdâhân šoodâi love eres uđđâ tábáhtus. 
Kuorâttâllâmmiäldásii staatâtorjuu koskâsâš kriiteer lii ovdediđ já paijeentoollâđ maaŋgâpiälásâš taaiđâ- já kulttuurfalâlduv, nanodiđ väldikodálávt jieškote-uv taaiđâsuorgijd, ovdediđ aalmugjesânij täsiárvusâš já oovtviärdásâš uásálâšvuođâ já uásálistem kulttuurân. 
Ijâttes ijjâ lii algâaalmugij muusikfestivaal, mii uárnejuvvoo Anarist sämikulttuurkuávdáá Sajosist 16-18.8.2013. Tot oovdânpuáhtá sämimuusik lasseen meid eres algâaalmugij muusik já kulttuur. Kyevtipiäivásâš tábáhtus čuággán párnái- ja nuorâipeeivist pargopájáiguin já párnáikonsertijguin, muusikseminaarist, jieškote-uvlágán konsertijn sehe sämimuusikân vuáijum klubi-ehidijn. Ive 2013 Ijâttes iijâ fáddá lii ”Suhâpuolvah”, mon vuáđujuurdân lii pyehtiđ jieškote-uv suhâpuolvâi ovdâsteijee sämimuusik taidârijd oohtân sehe toimâđ eres ahasij sämmilij kulttuurlâš kuáhtámsaijeen. Tábáhtus lii áinoo sämimuusikfestivaal ubâ Suomâst já ohtâ puoh merhâšittee Tave-Laapi kesitábáhtusâin. 
Sämitige lasseen tábáhtus orniistâlmáid uásálisteh el. Anára Sámisearvi rs, Sämimuseo Siida, Säämi máttááttâskuávdáš, Aanaar kieldâ, YLE Sápmi já Giellagas-instituut. 
Lasetiäđuh Ijâttes ijjâ-tábáhtusâst: 
www.ijahisidja.fi 
Tave-eennâmlâš aalmugtiervâsvuođâkonferens Tuurkust 24.8.2011 
Moh láá tave-eennâmli pyereestváijeemstaatâ stuárráámusah hástuseh sämmilâšuáinimčievâst? Ääši kieđâvušeh 24.8.2011 teve-eennâlmlii aalmugtiervâsvuođâkonfereensâst Tuurkust. Fáádán lohtâseijee ovdâsaavah fäällih refleksiivlijd sämmilâšuáinimčievâid sehe sosiaal- já tiervâsvuođâpalvâlusâi pyevtitmijd, tiervâsvuođâovdedem já sämmilij tiervâsvuođâtile kyeskee kuávdášlâš koččâmâšasâttâlmáid tiäddutmáin eromâšávt kulttuurlii perspektiiv. 
Sämitigge almoot uuccâmnáál 
Pirâsčällee virge 
. Pirâsčällee pargon lii hoittáđ pirâstipšomân já eennâmkevttimân lohtâseijee aašijd, eromâšávt valmâštâllâđ ruukilaavâ já biodiversiteetsopâmuš olášutmân lohtâseijee tooimâid. 
Sämitigge almoot uuccâmnáál toimâttâhčällee virge 
Toimâttâhčällee pargoin lii meridum sämitige pargo-oornig 29 §:st. Asâttâsvuáđustâslâš tohálâšvuođâvátámâššân lii pargo vaattâm škovlim já lasseen váttoo sämikielâ táiđu (sämitiggeest adelum asâttâs 1727/1995). 
Virge miänástuvvee tipšom išedeh šiev sämikielâ njálmálâš já kirjálâš táiđu sehe kelijdeijee hárjánem toimâttâhpargoin. Virge tevdimist lii kuuđâ mánuppaje keččâlemäigi. Toimâttâhčällee toimâsaje lii säämi kulttuurkuávđáá Sajosist. Pälkki miärášuvá sämitige pálkkááttemvuáháduv vátávâšvuođâtääsi VI já tast II juávhu mield (vuáđupälkki 1822,14 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Ucâmušâid oppâ- já pargotuođâštusâidiskuin kalga toimâttiđ sämitige čäällimkoodán 20.12.2013 tme 16.00 räi čujottâssáin : Sajos, 99870 Aanaar. Lasetiäđuid virgeest addel ekonomiačällee Hilkka Kukkonen, puh. 010 839 3104. 
Sämitige tooimân puáhtá uápásmuđ nettičujottâsâst www.samediggi.fi 
Artistij vistádâh 
Artistij vistádâh, backstage , lii uáivildum iänááš artistij várás. Artistij vistádâhân kullojeh meid maskimviste já veeskir. Vistáduvvâst lii pevdijuávkku 6 ulmui, sohvá já tv sehe riššo já hiivsig. Maskimvisteest láá kuttâ maskimsaje, riššo já hiivsig sehe pivtâsskaapih (kj. kove vyelni). Viäskárist lii sieminkievkkân, kost lii jieŋâskäppi, čääci sehe mikrouvnâ. Auditorio Dolla lii aaibâs vistáduv paaldâst.  
Artistij vistádâh heivee meid juávkkupargotilen uccâ čuákkimáid. Auditorio Dollast kongres teikâ seminaar tuálleeh värideh maŋgii vistáduv seminaarsárnoi vuoiŋâstemtilen. Vistádâhân puáhtá finniđ raavâdviäsupalvâlusâid. Tiilámijd kalga rähtiđ muuneeld. 
Sämikielâ iäláskittemohjelm vuávám álgá 
Máttááttâs- já kulttuurministeriö lii meridâm algâttiđ sämikielâ iäláskittemohjelm vuávámn. Ministeriö lii asâttâm sämikielâ iäláskittemohjelm rähtee stivrimjuávhu já pargojuávhu. Aalgâ puohâid kulmâ sämikielâ já ubâ eennâm kyeskee iäláskittemohjelm jotonpiejâmân toovâi sämitigge. 
Máttááttâs- já kulttuurministeriö čuujoot 24. čohčâmáánu toohâm miärádâsâs Ovdâskode vuáđulahâváljukode smiettâmâšân (PeVM 1/2010 vp – K 1/2009 vp), mast váljukodde vaađâi, et haldâttâs riämá pehtilittum toimáid sämikielâ iäláskitmân. Váljukode mield eromâš huámášume kalga kiddiđ uhkevuálásij aanaarsämikielâ já nuorttâsämikielâ siäilum turviimân. Staatârääđi asâttij čielgiittâsâstis Suomâ olmoošvuoigâdvuođâpojitiijkâst (2009) ulmen sämikielâ iäláskittemohjelm rähtim. 
Máttááttâs- já kulttuurministeriö aasât sämikielâ iäláskittemohjelm vuávájeijee pargojuávhu pargon: 
– árvuštâllâđ sämikielâi tile já ton pyereedmân toohum tooimâid puohâi kuulmâ Suomâst sarnum sämikielâ uásild já 
– rähtiđ iävtuttâs olesváldálii já kuhesáigásii sämikielâ iäláskittemohjelmân. 
Iäláskittemohjelm kalga toollâđ siste iävtuttâsâsid, moh kyeskih sämikielâi tutkâm já kielâhuolâttâs, sämikielâ máttááttâs já sämikielâlâš škovlim, sämikielâlâš kulttuur tuárjum, sämikielâlâš peivitipšo já kielâpiervâltooimâ sehe eres tagarijd ohtsâškodde-eellim uásisuorgijd, main nanoduvvoo sämmilij vuoigâdvuotâ tuođâlávt aitârdiđ já ovdediđ kielâs já kulttuuris väldikodálávt. Pargojuávkku kalga väldiđ vuotân sämikielâi tile já ovdánem meid eres-uv Tave-enâmijn. 
Haavâ stivrimjuávhu saavâjođetteijen tuáimá pajejođetteijee Sakari Karjalainen máttááttâs- já kulttuurministeriöst já jesânin pajetärhisteijee Katri Santtila máttááttâs- já kulttuurministeriöst, Olgoašijčällee Suvikki Silvennoinen olgoašijministeriöst, jođetteijee Johanna Suurpää riehtiministeriöst, pajetärhisteijee Panu Artemjeff sisašijministeriöst, fiinaansčällee Annika Klimenko ruttâministeriöst, ráđádellee virgealmai Hillevi Lönn pargo- já iäláttâsministeriöst, ráđádellee virgealmai Viveca Arrhenius sosiaal- já tiervâsvuođâministeriöst, jođetteijee Jorma Kauppinen Máttááttâshaldâttâsâst, värisaavâjođetteijee Irja Seurujärvi-Kari sämitiggeest (tavesämikielâ), värisaavâjođetteijee Erkki Lumisalmi sämitiggeest (nuorttâsämikielâ), rehtor Yrjö Musta sämitiggeest (aanaarsämikielâ), ollâopâttuvlehtor Marja-Liisa Olthuis Oulu ollâopâttuvâst (Giellagas –instituut), Martti Laiti City Sámit ry:st, uásáduvjođetteijee Kimmo Granqvist Päikkeennâm kielâi tutkâmkuávdáást, spesiaaläššitobdee Kurt Torsell Suomâ Kieldâlittoost sehe pajeäššialmai Antti Arjava Suomâ Kulttuurruttâráájust. Stivrimjuávhu pissoo äššitobden nomâttui ucceeblohováldálâš Eva Biaudet. 
Hahâpargojuávhu saavâjođetteijen tuáimá spesiaalvuávájeijee Mikko Cortés Téllez máttááttâs- já kulttuurministeriöst já jesânin pajetärhisteijee Maria Biskop máttááttâs- já kulttuurministeriöst, jođetteijee Johanna Suurpää riehtiministeriöst, haldâttâsčällee Hanna Kiiskinen sosiaal- já tiervâsvuođâministeriöst, proojeekthovdâ Petra Magga-Vars sämitiggeest sehe čuovviittâstooimâtärhisteijee Kari Torikka Laapi kuávluhaldâttâsvirgáduvâst. 
Pargojuávhu čällen tuáimih máttááttâsneuvos Maija Innola máttááttâs- já kulttuurministeriöst, máttááttâsneuvos Leena Nissilä Máttááttâshaldâttâsâst, škovlimčällee Ulla Aikio-Puoskari sämitiggeest sehe totkee Kaarina Vuolab-Lohi Päikkieennâm kielâi tutkâmkuávdáást. Pargo- já stivrimjuávhu toimâpaje nohá ive 2011 loopâst. 
Säämi tyeji 
Säämi tyeje madduuh láá jieŋâlâsâst historjást. Tiiŋgâi maalih já hervimstiijhlah vuáđuduveh puáris anotiŋgáid, maid tovle masa juáháš koolgâi mättiđ rähtiđ. Nijbečeepij, šnikkárij, kuárroi tâi kođđei áámmátkodde ij lamaš. 
Tááláá ääigi säämi tyeji lii távjá taaidâtyeji já tast lii šoddâm maŋgâsáid iäláttâs tâi iäláttâs uási. Muččâdávt, hervejum niijbeh, nääpih (pccuu paččeemkukse), kuuvseh já čilbâliteh láá maŋgâsáid čiŋŋâtiiŋgah, maid iä raskii kevttiđ nuuvt tegu toi vuáđumaalih láá kevttum ihetuháttij ääigi. Säämi taaidâreh rähtih ubâ ääigi uđđâ maalijd, čiiŋâid, káárvuid já anotiiŋgâid, main heiviitteh ärbivuáválij materiaalâi, hämi- já hervimvuovijd. 
Säämi anotiŋgâ lii vuáđulumosávt funktionaallâš, keevâtlâš tárboid rahtum. Liijká tot kalga meid nevttiđ čaalman muččâdin já leđe vuovâs kietân. Jottee eellimvyevi já čovgâ luándukoskâvuođâ keežild tušes tâi tárbuttis topârik ij ärbivuáválávt rahtum. Stuorrâ uási materiaalâin láá uážžum já uážžuh ain-uv jieijâs aassâmkuávlu luándust. Tyeje mätteeh láá oppâm ávhástâllâđ ovdâmerkkân poccuu já muorâ masa puohâi osijguin. Suávist-uv tohhejeh tuojijd muorâamnâs lasseen meid párkku, pessi já viäddáh. 
Tyeji juáhhoo táválávt timmâ já korrâ materiaaláid. Nisoneh láá táválávt porgâm timmâ tuojijguin, moid lohhojeh poccuučeevđi, kuđâlmij já tekstiilij amnâstem. Almaah oppeet láá hammim tiiŋgâid korrâ täävtist, čuárvist, muorâst já metallist. Säämi tuáján lii tijpâlâš, et materiaalâi hammiimist tehálub lii lamaš materiaalâi jiešvuođáid vuáhádume. Ovdâmerkkân päähist rahtum kuuvseh já eres anoliteh láá kuovzum päähi jieijâs šoddâmsáigui mield. 
Säämi tyeje puárásumos ärbivyevi ovdâsteh čuárvi-, tähti-, muorâ- já nähkityejeh. Taneáárpu rähtim, päddiponnoom já tekstiilpargo sämmiliih láá oppâm uásild eres aalmugijn. Maaŋgah materiaaleh, moh láá puáttám viehâ maŋŋeed ulguupiälái kävppikoskâvuođâi vaikuttâsâst, láá kuittâg nobdum lemin ärbivuáváliih, nuuvt uáppáh ovdâmerkkân läđđee, silkke já silbâ säämi tyejeest láá. Nube tááhust ovdâmerkkâm silbâtiiŋgâin säämi kulttuur siäilut ain-uv tagarijd puáris nuorttâ- já koskâeurooplijd ärbivuovijd, moh láá vuolgâsojijnis jo kuhháá tassaaš lappum. Silbâ kiävttoo puáhháá čiiŋâin já šoljoin, mut meiddei juuhâmliitijn, suormâsijn, peljičiiŋâin já cimccâhpaadijn. 
Tähti- já čuárvipargoi materiaalân kiävttojeh poccuu čuárvi já täävtih, eres taavtij uásih, sehe kuusâ já soorvâ čuárvih. Täävtist já čuárvist ráhtojeh pastemeh, njuškomeh, laavhâ kääibih, náluskuápuh, nijbetoppiittuvah – tááláá ääigi meid čiiŋah. Lasseen hiärváás čuárvivuájuttâsah kiävttojeh maaŋgâin muorâtiiŋgâin, tegu kuuvsijn, naapijn, vyeijim- já mätkisoobijn, puttâlijn já kijssáin (čukke). Säämi ornamentiik lii valjaamus já muččâdumos muddoost eidu čuárvi- já tähtituojijn. Hervâkovoseh skuážurduvvojeh táválávt nijbekeijijn já ivnejuvvojeh leibiostoin tâi kuunáin. 
Säämi hammim pelestis lii pyeremuu muddoost muorâst rahtum anotiiŋgâin tegu kuuvsijn, naapijn, puttâlijn já čiŋŋâtiiŋgâin. Toh ráhtojeh suáhipaahijn tâi poijuu veedâpaahijn. Muorâst ráhtojeh meid saveheh, rievah, kárbáh, kerriseh já kiijsáh (čukke). 
Poccuu kamâsijn já kállunaahkijn kuárrojeh lieggâ sovskammuuh já kistuuh täälvi várás. Vyesi čeevđist kuárrojeh eres lasseen kapereh já rävis poccuu čeevđist peeskah. Navalittem, ostoliemâst kieđâvuššâm, neskim já timedem maŋa finnee timedum ostočeevđi, mii kočoduvvoo šišnen. Šišne lii nanos já muččâd, já tast kuárrojeh ovdâmerkkân laavhah, sältti- já kähviseehah, kammuuh, luáváttuvah já tááláá ääigi meid kietâpuhelinskuápuh. 
Säämi tyejeest láá Tave-enâmijn jieijâs ornijdumeh, moh tipšoh eres lasseen vyebdim- já čáitálmâstooimâ. Suomâbeln tuáimee Sámi duodji-servi uárnee čáitálmâsâid já ravvim sehe joođeet puigâ säämi tuojijd vyebdimnáál. Seervist láá puuvdah Aanaar markkânist já iänuduv Hettaast. Seervi ovdedij Anarist ive 1975 vuáđudum Sápmelaš Duoddjárat ry, mon uáivilin lâi aitârdiđ aalmug tyejiäärbi. Säämi tyeje tubdâldâhhân lii tääl ohtsâštave-eennâmlâš Sámi Duodji-merkkâ, mii lii táhádâs, puigâ säämi tyejeest. 
Nijbe - puukko 
Läđđee - verka 
Mááccuh - puku 
Stiváh - nahkahousut 
Peskâ - peski, poroturkki 
Vaacah - lapaset 
Kijssá - kiisa, arkku 
Poovij - vyö 
Šišne - sisnanahka 
Tyelji - talja 
Sámi duodji ry Suomâst 
Sámi duodji Ruotâst 
Sámi duodji Taažâst 
Samekki – taaidâtyejipuvdâ Anarist 
Säämi tyeje aaleeb škovlim Säämi ollâškoovlâst 
Säämi tyeje škovlim Anarist 
Säämi tyeje škovlim Juhâmohheest 
´Beaivvi áhkubat´ oovdâst säminuorâid riijkâ tääsist 
Aanaar paješkoovlâ teatterjuávkku Beaivvi áhkubat vuálgá ovdâstiđ säminuorâid väldikodálâš Nuorâ Kulttuur -tábáhtusân Lappeenranta-kaavpugân vyesimáánust. Ivnáás já čeepiht pivtâstum juávkku šadda 8.-9. luokaid väzzee nuorâin. Čáitáltâs Beaivvi bártni soagŋomátki kieđâvuš Piäiváá alge kuáššummääđhi já tom lii stivrim Petra Biret Magga. 
Beaivvi áhkubat –juávhu čáitáldâs lii muusikteatter já tast láá mieldi Sunna Valkeapää, Anniina Kitti, Gabriela Satokangas, Rauna Saijets, Maria Saijets, Inger-Elle Suoninen, Mari Guttorm já Sunna Nousuniemi. Juávkku väljejui säminuorâi ovdâsteijen väldikodálâš tábáhtusân Vuáčust 26.3. uárnejum säminuorâi taaidâtábáhtusâst. Tábáhtus tuámárin toimáin caittâleijee-toimâtteijee Irene Länsman já teatteripargo uáppee Heli Huovinen. 
Säminuorâi taaidâtábáhtusâst palhâšuvvojii meid čuávvoo teatterčáitáldâsah: 
- Kärigâsnjaargâ škoovlâ sämiluokai (1-6) Áilegas nuorat –juávku čáitáldâs Bihcabáhcatmeahcis, mast tehálâš teeman luptânij luándu nuáskum. Čáitáldâs stivrij Maarit K. Pieski. 
- Kaaresuvanto škoovlâ Buoidagat –juávku čáitáldâs Gos boagán, gos liidni ?, mast tehálâš koččâmâšah lijjii ulmui koskâvuođah, rehálâšvuotâ já addâgâsânadelem. Čáitáldâs stivrij Anna-Reetta Niemelä. 
- Iänuduv paješkoovlâ Gollegielagat –juávku čáitáldâs Gollegiella – sámegiella ?!?, mast kieđâvuššui sämikielâ sajattâh já kevttim palvâlusâin. Čáitáldâs stivrijn Anne-Mari Kukkonen já Berit-Ellen Juuso. 
Taaidâtábáhtusâst palhâšui meiddei Čevetjäävri škoovlâ filmâjuávkku, mii lâi valmâštâm uánihiselleekove nuorttâsämikielâlâš Idols-kištodmist. Aanaarsämikielâlâš 0-1-luokai uáppein šaddee juávkku finnij palhâšume čeepiht rahtum aanaarsämikilâlâš animaatioelleekuuvijn. 
Sanna Guttorm Sämitige oovdânpyehtee sajasâžžân 
Sämitige almos toimâttuvâst uuccâmnáálá lamaš oovdânpyehtee (Kati Eriksen) sajasâžžân lii valdum riehtitieđâ kandidaat Sanna Guttorm. Oovdânpyehtee pargon lii hoittáđ haldâttâshoovdân kullee piäiválâš haaldâtlâš pargoid, tegu huolâttiđ sämitige stiivrâ já almosčuákkim valmâštâlmist, ko haldâttâshovdâ tipšo uásiáigásávt Säämi kulttuurkuávdáá proojeekthoovdâ pargoid. 
Sanna Guttorm aalgât pargoost 14. uđđâivemáánu 2009. Suu toimâsaje lii Sämitige almos toimâttuvâst Aanaar Rivdulist. 
Oovdânpyehtee sajasâšvuođâ uccii Sanna Guttormin lasseen nelji ulmuu: Raisa Jär-venpää, Heidi Kitti, Hanna Mattila já Nina West. Miärádâs oovdânpyehtee väldimist toovâi Sämitige haldâttâshovdâ Juha Guttorm Sämitige pargo-oornig mield 9.1.2009. 
Lasetiäđuh Juha Guttorm, haldâttâshovdâ, p. 010 839 3102 
Säminuotâi taaidâtábáhtusâst tanssâ já pargopáájáh 
Säminuorâi taaidâtábáhtus uárnejuvvoo taan ive Ucjuvnjäälmi škoovlâst njuhčâmáánu majemuu peeivi. Tábáhtusân láá almottâttâm ohtsis suullân 330 párnážid já nuorrâd pirrâ sämikuávlu. Tanssâjuávhuh láá almottâttâm 13, main láá ohtsis 99 tánssájeijeid. Lasseen tábáhtusân láá vyerdimist keččeeh, et uásálistei meeri pajanâš taan-uv ive masa neeljičuátán. 
Tábáhtus válduteeman lii väldikodálâš Nuorâ Kulttuur-teema miäldásávt tanssâ. Tanssâšlaajân láá Nuorâ Kulttuur -njuolgâdusâi miäldásvát tááláštanssâ, kátutaansah (show, street, break yet), etnisiih taansah, baaleet tâi jazz-/showtanssâ. Säminuorâi taaidâtábáhtusâst uáinip tááláštaansâ, kátutaansâ já etnisijd taansâid. 
Lasseen Ucjuv tábáhtusâst uárnejuvvojeh sierâlágáneh pargopáájáh. Pargopáájái fáddán láá kreatiivlâš puđâldem, silbâtyejeh, kovekieđâvuššâm, muusik ja sämimááccuh. 
Taaidâtábáhtus álgá pargopáájáiguin jo oovce ääigi, mut eidusâš tanssâohjelm álgá tijme 12 Uc-juvnjäälmi škoovlâ juhlesalist. Tanssâjuávhuin vuálgá ohtâ ovdâstiđ säminuorâid väldikodálii Nuorâ kulttuur MOVES-tábáhtusân, mii uárnejuvvoo 20. – 22. vyesimáánu Oulust. Tuámárin toimâv čaittâleijee Ebba Joks Taažâ Tiänust já musijkkár Tiina Sanila-Aikio Čevetjäävrist. Lasetiäđuh: Niina Siltala, puh. 010-839 3134. 
Tuáivuttep puohâid tiervâpuáttám Säminuorâi taaidâtábáhtusan tuorâstuv 31.3.2011! 
Mun lam forgâ kyevtlove ahasâš anarâšnuorâ, lam aassâm tääbbin ubâ ave já vala tuáistáážân aainâs puudâ, ij lah vala huáppu meddâl. Pajeuáppen čaallim kiđđuv 2010 já tääl lam toollâm koskâive reissim ja pargo várás. Škoovlân ličij uáivil moonnâđ puáttee ive, mađhâšem suárgán. 
Lam šoddâm kuuđâ ulmuu perrui nubben puárásumos pärnin. Mij kulmâ párnáá juuđijm aanaarsämikielâlii peivikiäju já oopâim tobbeen kielâ, ko iäččám ij lah oppâm sämikielâ. Tääl tááiđuh láá jo ucánjáhháá ruástum, mut haalu toollâđ kielâtááiđu lii nanos. 
Tääl lii mielâ nuuvt liävuttem, et halijdiččim olgoenâmáid nuuvt ennuv ko máhđulâš, vissâ mottoom ááigán aassâđ-uv, mut halijdiččim kuittâg vala motomin varriđ maassâd päikkikuávloid Anarân. 
Sämitigge juovij stipendijd ollâtääsi uáppeid 
Sämitigge mieđettij ohtsis kuttâ 500 euro stipendid sämikielâ já -kulttuur ollâtääsi uáppeid. Stipen-dijd uccii ohtsis 12 uápped. Stipendeh mieđettuvvojii čuávuváid uáppeid: Elle-Maarit Arttijeff  (Aanaar/ Säämi ollâškovlâ), Taija Hietanen (Ruávinjargâ/ Oulu ollâopâttâh), Petra Kuuva (Aanaar/ Oulu ollâopâttâh), Henna Lehtola (Aanaar / Oulu ollâopâttâh), Satu-Marjut Nieminen (Oulu/ Oulu ollâopâttâh), Birit Pieski (Aanaar / Oulu ollâopâttâh). 
Stipendijn meridij Sämitige škovlim- já oppâmateriaallävdikodde čuákkimistis 17.12.2015. Lävdi-kodde pahudij iloin, ete stiipeenducâmušah pottii ennuv, sierâ kuávluin já maaŋgâin škovlimsuorgijn. 
Säämi haldâsemkuávluh 
Säämi haldâšemkuávluh Suomâst, Ruotâst já Taažâst láá lahâasâttâssáin miäruštâllum sierânâs haldâšemkuávluh, maid puáhtá nabdeđ meiddei sämikulttuur váimuskuávlun (keejâ kárttá). Tah kuávluh tuáimih maaŋgâi eromâšávt sämiaalmug kyeskee laavâi válduášálâš heiviittemkuávlun já tain lii merhâšume sämmilij kielâlâš, kulttuulâš já máttáátâslâš vuoigâdvuođâi olášumán. 
virgálâš sämikuávlu miäruštâllui jo 1970 -lovvoost. Sämitiigán laavâst asâttum jiešhaldâšem kuáská sämikuávlu, mii lii tááláá ääigi meid säämi kielâlaavâ válduášálâš heiviittemkuávlu. Tot uáivild tom, et sämmilij jieijâs kielân lohtâseijee vuoigâdvuođah, tegu vuoigâdvuotâ kevttiđ sämikielâ virgeomâháin já ášástâldijn virgálâš orgaan čuákkimijn tâi vuoigâdvuotâ finniđ palvâlem sämikielân, lii vyeimist taam kuávlust vijđásubbon ko eres kuávlust Suomâst. Sämikuávlun kuleh Iänuduv, Aanaar já Ucjuv kieldah ollásávt já Suáđigil kieldâst ton taveuási (Vuáču siijdâ kuávlu ađai Säämi palgâs kuávlu). 
Sämikuávlust ässee já tobbeen škoovlâ jottee párnáin já nuorâin láá meiddei pyerebeh máhđulâšvuođah finniđ máttááttâs jieijâs kielâst já jieijâs kielân, ko sämikuávlu ulguubeln ässein. Sämikuávlu kieldah finnejeh sierânâs staatâtorjuu sämikielâ já sämikielâlâš máttááttâs orniimân. Lasseen vuáđumáttááttâslaahâ váátá, et sämikuávlust ässee sämikielâlâš uáppee máttááttâs adeluvvoo iänááš sämikielân. 
Sämikuávlu kieldah finnejeh sämitige pehti ihásávt staatâtorjuu sämikielâlâš pyereestvaijeempalvâlusâi orniimân. Tágáreh láá eres lasseen párnái peivikiäčču- já puárásijpalvâlusah. 
sierânâs sämikielâ haldâšemkuávlust (sámegiela hálddašanguovlu/ förvaltningsområdet för samiska) asâttui vuossâmuu keerdi ive 1999. Sämikielâ finnij talle asâttum uđđâ laavâ mieldi virgálâš sajatuv ive 2000 aalgâ rääjist. Siämmáá ääigi nk. säämi kielâlavváin (Lag om rätt att använda samiska hos förvaltningsmyndigheter och domstolar) asâttui meiddei laahâ Suomâkielâ já meän kieli kevttimist virgeomâháin já tuámustovlijn. Laavâi asâttem ulmen lâi el. nanodiđ aalmuglâš ucceeblovoi já toi kielâi sajattuv já toohâđ máhđulâžžân tom, että Ruotâ puovtij ratifisistiđ Euroop rääđi 1990-lovvoost vuáimán puáttám kyehti ucceeblohosopâmuš. 
Sämikielâ haldâttâskuávlun kullii vistig Kiärun (Giron/ Kiruna), Vääččir (Váhčir/ Gällivare), Juhâmohe (Johkamohkki/ Jokkmokk) já Arjeplog (Árjjatluovvi) kieldah. Uđđâivemáánust 2010 poođij vuáimán uđđâ laahâ aalmuglijn ucceeblovvoin já ucceeblovokielâin. Uđđâ laahâ poođij ucceeblovokielâlaavâi sajan, moh lijjii ovdeláá vyeimist. Sämikielâ haldâttâskuávlun lahtojii toos jo ovdeláá kuullâm neelji kieldâ lasseen Arvidsjävri (Árvesjávri/Arvidsjaur), Bergin , Härjedalen , Lycksele (Likšu), Malå (Málat), Sorsele (Suorsil), Storuman , Strömsund , Ume (Ubmi), Vilhelmina (Vualčere), Åre , Älvdalen , Östersund (Stáre) já Krokom kieldah. Laavâ mield lii sämikielâ máhđulâš kevttiđ tai kieldâi kuávlu haldâšemviergeomâháin já tuámustovlijn. Lasseen laahâ kenigit haldâšemkuávlu kieldâid orniđ sämikielâlâš ovdâmáttááttâs já puárásij huolâttâs tom halijdeijeid.  
Ive 2009 poođij Ruotâst vuáimán meid uđđâ almolâš kielâlaahâ. Laahâ naanoot ruotâkielâ sajattuv eennâm váldukiellân. Laavâ mield lii virgeomâháin kenigâsvuotâ suojâliđ já ovdediđ meid sämikielâ, eres ucceeblovokielâid já seevvimkielâ. Laahâ tiäddud meid, et puohâin, kiäh kuleh aalmuglii ucceeblohon, kalga leđe máhđulâšvuotâ oppâđ, ovdediđ já kevttiđ ucceeblovokielâ. 
sämikielâ haldâšemkuávlust (sámi hálddašanguovlu/ forvaltningsområdet for samisk språk) asâttui ive 1990. Sämikielâ kyeskee njuolgâdusah lahtojii jo ovdeláá asâttum sämilaahân já toh pottii vuáimán ive 1992 aalgâst. Nuuvtpa sämikielâ haldâšemkuávlu lii vuosâsajasávt sämikielâ njuolgâdusâi heiviittem váldukuávlu. Toos pottii aalgâ rääjist kuullâđ čuávvoo Finnmark já Tromsa lääni kieldah: Kárášjuuhâ (Kárášjohka/ Karasjok), Kuovdâkiäinu (Guovdageaidnu/ Kautokeino), Uunjargâ (Unjárga/ Nesseby), Porsaŋg (Porsáŋgu/ Porsanger), Tiänu (Deatnu/ Tana) já Kaivuonâ (Gáivuotna/ Kåfjord). Tah kieldâh láá ärbivuáválávt tavesämikielâ kuávluh. 
Ive 2006 aalgâst sämikielâ haldâšemkuávlu vijđánij Tivtâsvuonâ (Divttasvuotna) kieldân, mii lii juulevsämikielâ kuávdáš. Ive 2008 toos seervâi meiddei Snåsa (Snåasa), mon puáhtá toollâđ ohtân maadâsämikielâ ärbivuáválijn kuávluin. Ive 2010 haldâttâskuávlun seervâi Lavangen (Loabát) kieldâ.  
Sämikielâ haldâšemkuávlu lii sämikielâ njuolgâdusâi heiviittem váldukuávlu meiddi Taažâst. ´Säämi kielâlaahâ´ torvee vuoigâdvuođâ sämikielâ kevttimân virgeomâháin, riehtilájádâsâin já sosiaal- já tiervâsvuođâhuolâttâsâst. Lasseen njuolgâdusah kyeskih kirholijd palvâlusâid já máttááttâs. Puoh haldâšemkuávlust tuáimee škoovlah nuávditteh säämi máttááttâsvuávám (Sámi oahppoplána), mii lii paldâlâs aalmuglâš (taažâ) máttááttâsvuáváámân. Puohâin haldâšemkuávlui škoovlâ jottee uáppest lii vuoigâdvuotâ finniđ sehe sämikielâ et sämikielâlâš máttááttâs. Eres kuávluin Taažâst vuoigâdvuođah láá eenâb räijejum. 
Sämitigge almoot uuccâmnáál Anarâškielâ kielâjurgâleijee virge 
Sämitigge almoot uuccâmnáál sämikielâ toimâttuv fastâ 
Anarâškielâ kielâjurgâleijee.  
Virge mon toimâsaje lii sämitige säällimkoddeest säämi kulttuurkuávdáš Sajosist Aanaar markkânist.   Virge tohálâšvuođâvátámâšah láá sämitiggeest adelum asâttâs 5 § (1727/1995) miäldásiih. 
Virge tevdimist lii kuuđâ mánuppaje keččâlemäigi. Pälkki miärášuvá sämitige pálkkááttemvuáháduv vátávâšvuodâtaasij V/II – IV/IV mield (vuáđupälkki 2 090,20 – 2 437,04 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Ucâmušâid lahtosijdiskuin kalga toimâttiđ sämitige čäällimkoodán 15.5.2014 tme 16.00 räi čujottâssáin Sajos, 99870 Aanaar. Lasetiäđuid virgeest addel säämi kielâtorvočällee Siiri Jomppanen puh. 050-4939 018. Sämitige tooimân puáhtá uápásmuđ nettičujottâsât www.samediggi.fi 
Anarist 11.4.2014 Sämitigge 
Arkkitehtkišto iävtuttâsâst väljejuvvojii nube rieggei 
Säämi kulttuurkuávdáá arkkitehtkišto raavhâi mielâkiddiivâšvuođâ - 58 iävtuttâsâst väljejuvvojii 6 kišto nube rieggei. 
Seenaat-kidânjâsah ornij kyevtimuddosâš arkkitehtkišto säämi kulttuurkuávdáást, mii huksejuvvoo Aanaar markkânân Juvduu piällás. Kišto1. muddo, mii čođâldittui ideahámásâžžân kišton kulttuurkuávdáá arkkitehtoonsâš já toimâlâš konsept kavnâmân, nuuvâi 30.6. 2008, já toos pottii puohnâssân 58 iävtuttâssâd. 
Iävtuttâsâin, moi tahheeh lijjii sehe syemmiliih já olgoeennâmliih, lâi palhâšemlävdikode mield aldanum kulttuurkuávdáá arkkitehtoonlâš čuávdus mangáin jieškote-uvlágán movdijdittee vuovvijn. Palhâšemlävdikodde lii meridâm koččođ kišto 2. muudon, mii tuálloo 1.9. - 3.10.2008, kuttâ iävtuttâs. Kištodeijeid adeluvvojeh iävtuttâskuáhtásiih jotkâvuávámravvuuh tast, maht pargoid kolgâččij ovdediđ. 
Arkkitehtkišto 2. muddo čovdâs 3.12.2008. Kišto iävtuttâsah láá toimâttum nommâmerháin, et taam muddoost juátkiđ väljejum tahhei noomah iä lah tiäđust. Kulttuurkuávdáá eidusâš vuávám algâttuvvoo uđđâivemáánust 2009 já huksimpargoh älgih kiđđuv 2010. Vuáváámij mield táálu váldoo kiävtun ive 2012 ääigi. 
Luuvâ ubâ tiäđáttâs suomâkielân 
Luuvâ ubâ tiäđáttâs eŋgâlâskielân 
Sämitigge ocá meriáigásâš anarâškielâ, nuorttâsämikielâ já tavesämikielâ kielâpargee 1.8.2015-31.5.2018 (Sámi giellagáldu) 
Säämi parlamentaarlâš rääđi (Suomâ, Taažâ já Ruotâ Sämitigij oovtâstpargo-orgaan) aalgât 1.8.2015 ohtsâštave-eennâmlâš sämikielâ áámmát-/reesuurskuávdáá Säämi Kielâkäldee jotkâproojeekt, mii nohá 31.5.2018. Proojeekt válduruttâdeijee lii EU Interreg Tave -ohjelm. 
Pargo vuáválâš olášuttem várás Suomâ Sämitigge ocá 
1 meriáigásâš anarâškielâ kielâpargee  
1 meriáigásâš nuorttâsämikielâ kielâpargee  
1 meriáigásâš tavesämikielâ kielâpargee  
ááigán 1.8.2015 – 30.4.2018. Kielâpargee pargoid kuleh kielâtipšom, kielâovdedem, terminologia-pargo, normâdem, sehe tieđettem- já ravvimpargo. Kielâpargei puáhtá meridiđ eres-uv tooimâid, moh kuleh ohtsâštave-eennâmlâš sämikielâ áámmát- já reesuurskuávdáá jotkâprojektân. 
Asâttâsvuáđustâslâš tohálâšvuođâvátámâššân lii pargo vaattâm škovlim já lasseen váttoo sämikielâ táiđu. Projektân occoo vuosâsajasávt taggaar olmooš, kiäst sämikielâ lii eenikielân tâi västideijee kielâtáiđu. Tuáivup occest hiäivulâš sämikielâ škovlim (ollâškovlâ/ollâopâttâh), hárjánem västideijee pargoost já sämiohtsâškode já -kielâi tubdâm. Lasseen tuáivup áámmátlâš mättim, oovtâstpargonaavcâ, sämikielâ kirjálâš tááiđu sehe naavcâ jiečânâs já ulmemiäldásâš porgâmân. 
Ohtsâštave-eennâmlâš sämikielâ áámmát- já reesuurskuávdáá pargokielah láá sämikielâ sehe suomâkielâ já ruotâ/tárukielâ. Áámmát- já reesuurskuávdáá pargon lii oovtâst sämitiggijn ohtsâštave-eennâmlâš kielâoovtâstpargo nanodem já ovdedem, sämikielâ nanodem já ovdedem nuuvt, et jieškote-uv kielâjuávhu ohtâgâslâš táárbuh, hástuseh já naavcah váldojeh vuotân, sehe sämikielâ virkosmittem já turvim puátteevuođâst. 
Kielâpargee lii palvâluskoskâvuođâst Suomâ sämitiigán já pälkki miärášuvá Suomâ sämitige pálkkááttemvuáháduv vátávâšvuodâtaasij V/II mield (vuáđupälkki 2 110,20 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Toimâsaje lii sämitige monnii toimâsaajeest tâi sopâmuš mield eres saajeest. 
Ucâmušâid lahtosijdiskuin kalga toimâttiđ Suomâ sämitige čäällimkoodán 10.7.2015 tme 16.00 räi čujottâssáin: Sajos, 99870 Aanaar.  
Lasetiäđuid pargoost adelává kielâtorvočällee Siiri Jomppanen 
Pyereestpuáttim Säämi aalmugpeeivi juuhlán Anarân 6.2.2010 ! 
Sämitigge uárnee Säämi aalmugpeeivi juhle Aanaar Sijdâmuseost 6.2.2010 tme 17.00-20.00. Tilálâšvuotâ lii olgon kuovsâkkâsteatterist. Ohjelmist muusik, purâdem já siärvástâllâm. Párnáid läjiduvvoo el. čierâstâllâm, já ergivyeijim. Sämitigge uárnee bussisáátuid Hettaast, Ucjuuvâst já Vuáčust Anarân sehe maasâd. 
já 
Vuáđukeeđgi muvrámtilálâšvuotâ 2010 
Säämi kulttuurkuávdáá vuáđukeeđgi muvrámtilálâšvuođâ 10.6.2010. Koveh: Ulla Isotalo 
Sämimáttááttâs škovlimproojeekt algâttem sirdâšuvá kuovâmáánun 2015 
Sämimáttááttâs škovlimproojeekt algâttem sirdâšuvá kuovâmáánun 2015. Sämitige já Giellagas-instituut ornim sämimáttááttâs pargoviehâškovlim vuossâmuš aldamáttááttâspaje sirdâšuvá toollâmnáál kuovâmáánust 2015. Säämi kielâlavgum škoovlâst – maht tuárjum jieččân kielâ já kulttuur máttááttâsâst – škovlim koolgâi algâalgâlii vuávám mield vyelgiđ joton puáttee skammâmáánu pelimuddoost. 
Sämimáttááttâs škovlimproojeekt algâttem sirdâšuvá kuovâmáánun 2015 
Sämitigge já Oulu ollâopâttuv Giellagas - instituut piejâv joton sämimáttááttâs pargoviehân čuosâttum kuuđâ oppâčuágástuv škovlimproojeekt. Škovlim vuálgá joton Säämi kulttuurkuávdáš Sajosist Anarist kuovâmáánust 2015. Škovlim válduteeman lii kielâlávgumvuáháduv heiviittem sämimáttááttâsân. 
Škovlim ovdâsajasii čuosâttâhjuávkun láá vuáđumáttááttâs sämikielâ já sämikielâlii luokai máttáátteijeeh, mutâ fáárun peessih meid säämi arâšoddâdemsyergist tuáimeeh, luvâttuv sämikielâ máttáátteijeeh já sämikielâlii áámmátlii škovlim máttáátteijeeh. Sämitige škovlim- já oppâmateriaaltoimâttâh koordinist škovlim já tuáimá ornijdummeen, mii haaldâš staatâtorjuu. Oovtâstpargokyeimmin máttááttâsâst lává meid Vaasa ollâopâttuv kielâlávgum já maaŋgâkielâlâšvuođâ kuávdáš sehe Säämi ollâškovlâ (Sámi allaskuvla). 
Máttááttâstooimâ pargoviehâškovlim uárnejuvvoo neelji kyevtpiäivásii aldamáttááttâspaje ääigi Anarist Säämi kulttuurkuávdáš Sajosist. Vuossâmuš čokkânem lii kuovâmáánust 2015, nubbe kiđđuv 2015 sehe kuálmâd já niäljâd čokkânem čohčuv 2015. 
Škovlimpeeivih šaddeh teorialuvâldâlmijn já stivrejum pargopáájáporgâmpeeivijn. Pargopáájáporgâmpeeivij ääigi pyevtitteh kirjálii materiaal, mon vuáđuld almostiteh proojeekt loppâpuátusin sämimáttááttâs idea- já raavâkirje. Raavâkirje almostiteh sämi- já suomâkieláid. 
Škovlim, mii kieđâvuš säämi kielâlávgum máttátmist, tuárju sehe eenikielâlij sämikielâlii máttááttâs ete sämikielâlii máttááttâs, mii adeluvvoo iärrásáid ko eenikielâláid. Kielâlávgummáttááttâs ulmen lii nanodiđ kielâlávt sierâ vuolgâsoojijn puáttee párnái sämikielâ já pyevtittiđ aktiivlii já toimâlii kyevtkielâlâšvuođâ. Sämimáttááttâs pedagooglii ovdedem meerhâš el. máttáátteijei áámmáttááiđu ovdedem nuuvt, ete sij uážžuh ovdiist pyerebijd kiärgusvuođâid väldiđ máttááttâsâst vuotân kielâlávt já kulttuurlávt epiohtâlii uáppeejuávhu. Jyehi uáppee kolgâččij finniđ škoovlâst šiev máhđulâšvuođâid sämikielâ táiđuidis oovdedmân já jieijâs kulttuurân šoddâmân. 
Škovlim ulmen lii adeliđ máttáátteijeid máhđulâšvuođâ sämikielâ iäláskitmân škovlâpargoost, faallâđ sijjân porgâmkiedi já piergâsijd kielâlávgummáttááttâs oovdedmân keevâtlii škovlâpargoost. Nubbe tehálâš ulme lii ráhtádâttâm ovdâ- já vuáđumáttááttâs uđđâ máttááttâsvuáváámij kiävtun väldimân sämimáttááttâsâst. Škovlim ulmen lii lääččiđ pyerebijd tiäđulonottem vuáválâšvuođâid já lasettiđ máttááttâspargovievâ tiäđu lahâasâttem adelem sämimáttááttâs keevâtlijn máhđulâšvuođâin. 
Kuhes kooskâi tiet sämimáttááttâs pargovievâ já arâšoddâdempargovievâ teivâdmijd lii lamaš vaigâd orniđ kieldâraajij rasta. Taan máttááttâstooimâ pargoviehâškovlimprojektist lii máhđulâšvuotâ sajanmäksiđ meriruuđâ raamij siste meid uásálistei mätkikoloid. 
Sämimáttááttâs pargoviehâškovliimân puáhtá almottâttâđ šleđgâpoostâ peht teikâ puhelimáin Moilas Irmelin (irmeli.moilanen(at)samediggi.fi / 050-5691255) vuossaargâ 24.11.2014 räi. Almottâttâm lii čannee. Škovlim ruttâd Máttááttâshaldâttâs. 
Oppâmpajeh já tai siskáldâsah sehe vuossâmuu teivâdem ohjelm láá finnimnáál sämitige já Giellagas-instituut nettisiijđoin: www.samediggi.fi já www.oulu.fi/giellagasinstituutti/ 
Škovlimvuávám 
Lasetiäđuh: 
GIELLAGAS -INSTITUUT 
Doosent, FT Marja-Liisa Olthuis Hovdâ Anni-Siiri Länsman marja-liisa.olthuis(at)oulu.fi anni-siiri.lansman(at)oulu.fi 
SÄMITIGGE 
Vs. škovlimčällee Irmeli Moilanen (30.11.2014 räi) 
irmeli.moilanen(at)samediggi.fi 
puh. + 358 (0) 10 839 3163 
Povdiittâs säminuorâi konfereensân 
Tiervâpuáttim Sämitige nuorâirääđi uárnim säminuorâi konfereensân säämi kulttuurkuávdáš Sajosân Anarân 6.-7.2.2014. 
Konferens fáddán lii soováášvuotâ sehe säminuorâi identiteet. Konferens eehidohjelmin lii sämimuusik. 
Konferens lii mávsuttem já tot lii áávus puohháid kiäh láá perustum. 
TIERVÂPUÁTTIM! 
Almottâtmeh majemustáá 24.1.2014. 
Almottâtmeh já lasetiätu: 
puh. 050 832 5179 
Laura-Maija Niittyvuopio 
laura.niittyvuopio(at)gmail.com 
puh. 040 846 3053 
Uđđâ oppâmateriaalah škoovlâ aalgân 
Sämitigge almostitij škoovlâi älgim ohtâvuođâst 16 sämikielâlâš miäldusmateriaalâd (ohtsis 23 CD-já DVD-skiärrud) já oovtâ uđđâ oppâkirje. Miäldusmateriaalah láá anarâškielâlâš párnái fiilmah já oskoldâhlâš lavluuh, nuorttâsämikielâlâš kirkkolavluuh já evaŋgeliumteevstah sehe tavesämikielâlâš mainâseh, jienâkirje já saalmah. CD:h já DVD:h láá päddejum YLE Sámi radio studiost Anarist. 
Pelgi Nijlâs määđhih–animaatiokuálusist almostittojii ohtsis 22 anarâškielân jurgâlum uási (Pelgi Nijlâs määđhih 31-52). Animaatiofiilmah láá lamaš škoovlâi kiävtust juo ovdeláá iskâdâllâmteddilâssân. Anarâškielâlâš saalmah já vuoiŋâlâš lavluu (Anarâšlavluuh) almostittojii tuble-CD verd. Saalmâid lávlu anarâškielâ salmâlávlumjuávkku (Ilmari Mattus, Heli Aikio, Ilmari Aikio, Onni Aikio, Unto Aikio, Rauni Mannermaa ja Lyyli Vehmasaho) já eres vuoiŋâlijd lavluid Rauni Mannermaa. 
Nuorttâsämikielân almostittui CD, mast lijjii ohtsis 20 kirkkolavlud. Lavluid lávlu nuorttâsämikielâlâš kirkkolaavlâjuávkku (Erkki Lumisalmi, Aulikki Lumisalmi, Anna Lumisalmi, Katri Jefremoff, Seija Sivertsen ja Kirsti Näveri-Bogdanoff). Johannes evaŋgelium (Evvan Evaŋğe´lium) almostittui kulmân CD-skiärrun, maid luuvâi Erkki Lumisalmi. 
Tavesämikielân almostittojii viiđâ CD-skiäru verd saalmah, maid lavluu Heta salmâlávlumjuávkku (Helena Valkeapää, Anni-Marja Valkeapää, Ilmari Laiti, Wimme Saari, Marie Kvärnmo-Valkeapää ja Niko Valkeapää), oovtâ CD, mon láávlui Ucjuv salmâlávlumjuávkku (Janne Aikio, Maria Aikio, Annukka Hirvasvuopio-Laiti, Jenna Rasmus ja Niilo Rasmus) já oovtâ CD, mon lávloin Annukka Hirvasvuo¬pio-Laiti já Janne Aikio. Saalmah láá lamaš škoovlâi kiävtust ovdeláá iskâdâllâmversioin. Siiri Miettus já Ritva Torika škovlâradion ive 1989 rähtim tavesämikielâlâš mainâskuállus Lodderáidalas almostittui kyehtin CD-skiärrun, moid láá finniimist meiddei pargopittákirjáážih. 
Tuomas Magga (Kuttoor-Nijlâs Tyemes) tavesämikielân CD:n luuhâm uásih kuovdâkiäinulâš Anders Pedersen Bär (Máiza-Bier Ándde) kirjeest suápih nuuvt eenikielâ, historjá já oskolduv máttááttâs miädlusmateriaalân. Pedersen Bär čaalij muštâlusâid jieijâs elimist 1800-lovo loopâst, ko lâi tyemmejum faŋgâlân Kuovdâkiäinu stuuime maŋa. Škoovlâ pirâstiätu 3-oppâkirje almostittui tavesämikielâlâš jurgâlussân (Birasdiehtu 3), mon lii jurgâlâm Jouni Antti Vest (Jovnna-Ánde Vest). 
Uđđâ já juo ovdeláá almostittum oppâmateriaalâid puáhtá tiiláđ sämitige škovlim- já oppâmateriaaltoimâttuvâst . Materiaalah láá škovláid nuuvtá. 
Algâaalmug 
Sämmiliih láá Suomâ, Ruotâ, Taažâ já Ruošâ algâaalmug, mon tolebijn muddoin puáhtá ain-uv tuše arvâlâddâđ. Kielâs peeleest sämmiliih kuleh syemmilâš-ugrilâš kielâperrui. Tast peerusthánnáá, et sämmiliih láá kielâlâš hyelhih syemmiláid, láá sämmilij geeneetlâš árbáduvâst siäilum jiešnäälih, moh sierrejeh sämmilijd puohâin ránnjáaalmugijn. Nuuvtpa sämmilij algâpuáttim lii ain-uv iärvádâs, maid maaŋgâi tieđâsuorgij totkeeh viggeh čielgiđ. 
Tutkâmuš ij lah vala puáhtám adeliđ sämmilij algâpuátimist täärhib kuvvim ko maid vuossâmuu sämikielâlâš proosakirje ive 1910 almostittám Johan Turi (1854-1936) čaalij. Turi kovvee kirjestis Muittalus samid birra (Muštâlus sämmilijn) vijđáht sämmilij ärbivuáválâš eellim. Kirje lii säämi kirjálâšvuođâ klassijkkár já tot lii jurgâlum maŋgáid maailm kieláid, meiddei suomâkielân. Turi kirje lii ain-uv šiev käldee sämikulttuurist. 
Turi čáálá sämmilij algâpuátimist el. návt: 
´Sämmilijn iä lah kuullâm, et sij liččii puáttám teehi kosten. Sämmilâš lii lamaš páihálâš ässee miätá Sämieennâm, já ko sämmilâš äiginis orostâlâi täin riddokuávluin, iä merâriddoost lamaš talle eres ässeeh. Tallaa ääigi lâi sämmilijn pyeri aassâđ já eelliđ. Já sämmilâš lii aassâm miätá ruátálâškuávlui-uv. Talle iä lamaš táluliih tain aldasijngin; sämmiliih iä ubâ tiättámgin et liččii lamaš eres-uv ulmuuh ko sij jiejah.´ 
Sämmiliih láá ohtâ ucemusâin, mut ohtâ aktiivlumosijn aalmugijn maailm algâaalmugij juávhust. Algâaalmugeh láá jyehi nannaamist já toid kuleh ohtsis suullân 370 miljovn olmožid nyevt 70 riijkâst. Iänááš uási maailm uhkevuálásâš kielâin láá algâaalmugij kielah. 
Algâaalmugij olmoošvuoigâdvuođah láá luptânâm 1980-lovo rääjist jieijâs kategorian aalmugijkoskâsâš olmoošvuoigâdvuođâi pirrâduvâst. Merhâšitteemusah algâaalmugij vuoigâdvuođâid torvejeijee äššikirjeh láá ive 2007 Ovtâstum aalmugij (OA/UN) almosčuákkimist tuhhiittum julgáštus algâaalmugij vuoigâdvuođâin (United Nations Declaration on the Rights of Indigenous Peoples) já Aalmugijkoskâsâš pargo-ornijduv ILO algâ- já hiäimuaalmugijd kyeskee sopâmuš (ILO-convention no 169 concerning indigenous and tribal peoples in independent countries), mii tuhhiittui ILO almosčuákkimist ive 1989. Sopâmuš tuhhiittem merhâšij jorgálduv algâaalmugij vuoigâdvuođâi oovdedmist já tast lii lamaš stuorrâ merhâšume meiddei Tave-enâmij sämmiláid. Tave-enâmijn lii Taažâ ratifisistám sopâmuš. Suomâ já Ruotâ láá rahttâttâm sopâmuš ratifisistmân jo kuhháá. 
ILO sopâmuš njunošjuurdân lii turviđ algâ- já hiäimuaalmugáid vuoigâdvuođâ jieijâs identiteet já eellimvyevi siäilutmân. Algâaalmugijd iä innig viigâ suddâdiđ válduaalmugân čuovviittâs noomâst, mon jurdui ILO ive 1957 tuhhiittum ovdebâš sopâmuš vala viigâi. Ive 1989 sopâmuš viggá ovdediđ algâaalmugij jiejâs kielâi já kulttuurij siäilum já adeliđ aalmugáid olssis eenâb vaikuttemvääldi jieijâs kyeskee aašijn. 
ILO sopâmuš (1989) miäruštâl et sopâmuš pirrâdâhân kuleh 

	a) toh jiečânâč enâmijn ässee hiäimuaalmugeh, moh spiekâsteh čielgâsávt eennâm eres aalmugjuávhuin sosiaallâš, kulttuurlâš já ekonomâlâš tile peeleest já moi sajattâh miärášuvá ollásávt tâi uásild sii jieijâs vuovij tâi ärbivuovij tâi sierânâslahâasâttâs mield; já 
	 

	b) toh jiečânâč enâmijn ässee aalmugeh, moh nabdojeh algâässen, ko sij láá maajeeldpuátteeh aalmugist, mii eennâm väldidem tâi asâttem tâi táálái riijkâraajij šoddâm ääigi aasâi enâmist tâi ton eennâmtieđâlâš kuávlust, moos eennâm kulá, já kiäh vuoigâdvuođâlâš sajattuvâst peerusthánnáá láá siäiluttâm ollásávt tâi uásild jieijâs sosiaallâš, ekonomâlâš, kulttuurlâš já poolitlâš vuáháduvâidis. 
	 
Nuuvtpa algâaalmugist láá noonâ ruottâseh jieijâs ärbivuáválâš aassâmkuávloid, tot lii siäiluttâm jieijâs kulttuurlâš sierânâsšlaajâ, ij lah jieijâs riijkâst haldâšeijee sajattuvâst já tot tuálá jieijâs algâaalmugin. 
Algâaalmugaašijd láá kieđâvuššâm OA-vuáháduvâst koskâpuddâsâš pargojuávhuin jo luuvijd iivijd. Ive 2000 algâaalmugij olmoošvuoigâdvuođâi kieđâvuššâm várás vuáđudui pisovâš algâaalmugaašij foorum ´The United Nations Permanent Forum on Indigenous Issues/ PFII´. Ton vuossâmužžân saavâjođetteijen tooimâi Taažâ sämmilâš Ole Henrik Magga (kaskoo kooveest). Sämmiliih láá uásálistám aktiivlávt foorum tooimân ton aalgâ rääjist. 
Algâaalmugaašij pisovâš foorum tuáimá OA ekonomia- já sosiaalrääđi (Economic and Social Council, ECOSOC) raavâadeleijee orgaanân. Foorum pargon lii luptiđ savâstâlmân algâaalmugij ekonomia- já sosiaallâš ovdánem, kulttuur, pirrâs, škovlim, tiervâsvuođâ já olmoošvuoigâdvuođâid kyeskee aašijd já adeliđ tain avžuuttâsâid OA:n. 
Lasseen ton pargon lii lasettiđ tiäđulâšvuođâ algâaalmugij aašijn, pyevtittiđ taid kyeskee dokumeentâid/materiaal já jođettiđ algâaalmugijd kyeskee aašijd OA-vuáháduv kieđâvuššâmnáál. 
OA:st lii meiddei sierânâs algâaalmugij tile já olmoošvuoigâdvuođâid čuávvoo sierânâsraportistee. Taam pargoost ive 2008 algâttâm James S. Anaya kolliistâlâi roovvâdmáánust 2008 meiddei Ruávinjaargâst, kost uárnejii el. Tave-enâmij sämiparlamiänttárij konferens já säämi aalmuglâšseervijd ovdâteijee Säämi konferens. 
Kooveest: Sierânâsraportistee Anaya Ruávinjaargâst ohtsâškooveest Taažâ sämitige saavâjođetteijee Egil Ollijn, Suomâ sämitige värisaavâjođetteijee Irja Seurujärvi-Karijn já Ruotâ sämitige saavâjođetteijee Lars Ándde Bærijn. 
Sämmilâš lahâalmai John B. Henriksen Kuovdâkiäinust väljejui čohčuv 2008 jođettiđ OA-vuáháduvâst tuáimee uđđâ algâaalmugij äššitobdeejuávhu (Expert Mechanism on the Rights of Indigenous Peoples). Äššitobdeejuávhust láá ohtsis vittâ jeessân, kiäh láá Taažâ lasseen Kongoost, Malesiast, Filippiinijn já Costa Ricast. Henriksen tuáimá meiddei sierânâsäššitobden algâaalmugij Gáldu  -nommâsâš kuávdážist, mii lii Taažâ Kuovdâkiäinust (Resource Centre for the Rights of Indigenous Peoples). Gáldu päikkisiijđoin kávnoo ennuv tiätu maailm algâaalmugijn. Puávtáh keččâđ tobbeen meiddei maaŋgâid sämmilijn muštâleijee videoid.  
Suomâ lii tubdâstâm sämmilijd algâaalmugin vuossâmuu keerdi vuáđulaavâst ive 1995 já siskáldittám västideijee miärádâs ive 2000 vuáimánšoddâm uđđâ vuáđulaahân. Sämmilij sajattuvâst algâaalmugin asâttuvvoo meiddei laavâst Sämitiggeest (Laahâ sämitiggeest 1995, 1§). Vuáđulaavâ 17§ 3 moomeent mield lii sämmilijn algâaalmugin vuoigâdvuotâ toollâđ já ovdediđ jieijâs kielâ já kulttuur. Vuáđulaavâ 121§ 4 momentist asâttuvvoo sämmiláid sämikuávlust jieijâs kielâ já kulttuur kyeskee jiešhaaldâšmist. Vuáđulaahân ive 1995 toohum nubástussáid kullen asâttui meiddei siämmáá ive, et sämmilij kulttuurjiešhaldâšem olášittee lii Sämitigge. 
Taažâ vuáđulaahân lasettui ive 1988 nk. sämmilâšcekki (110a §), mon mield staatâ virgeomâháin lii kenigâsvuotâ orniđ tile tagarin, et säämi aalmugist lii máhđulâšvuotâ turviđ já ovdediđ jieijâs kielâ, kulttuur já ohtsâškodde-eellim. Siämmáá ääigi valmâštâllui meiddei sämilaahâ (Sameloven/ Sámeláhka 1987), moin vuáđudui vaaljâigijn väljejum Sämitigge (Sámediggi/ Sametinget). Sämmilij sajattâh eennâm algâaalmugin nanodui ive 1990, kuás Taažâ ratifisistij Aalmugijkoskâsâš pargo-ornijduv ILO algâaalmugsopâmuš nr. 169. ILO-sopâmuš vátámâšah láá tastoo valdum vuotân meiddei sierânâslaavâin, el. máttááttâslaavâst já sämilaahân ive 1990 lohtum kielâjurgâlusâin já Sämitige pargoin el. máttááttâs já škovlimpolitiik suorgijn. 
Ruotâst sämmiliih mainâšuvvojeh algâaalmugin távjá epivirgálâš äššikiirjijn, savâstâlmijn já riijkâ haldâttâs tieđettemtooimâin. Ruotâ riijkâpeeivih tubdâstii sämmilij sajattuv jieijâs eennâm algâaalmugin ive 1977, mut taam kyeskee njuolgâdus ij lah vala eennâm lahâaasâtmist. 
Johan Turi: Vuossâmuš olgosadaldâh ´Muittalus samid birra´ 1910; Suomâkielân jurgâlum kirjen 1979 ´Kertomus saamelaisista´, WSOY, Porvoo 1979. Suomâkielân jurgâlâm Luobbâl Saammâl Saammâl/ Samuli Aikio. 
The UN Permanent Forum on Indigenous Issues/ PFII 
www.samediggi.no 
www.samediggi.fi 
www.regjeringen.no 
OVTÂSTUM AALMUGIJ JULGÁŠTUS ALGÂAALMUGIJ VUOIGÂDVUOĐÂIN: 
- suomâkielân 
- tavesämikielân 
- anarâškielân 
- nuorttâsämikielân 
- eŋgâlâskielân 
- tárukielân 
Dávgi – Urfolksmagasin 
Säämi parlamiänttáreh čokkâneh Kirkkonjaargâst 
SSäämi parlamentaarlâš rääđi uárnee kuálmád sämmilâšparlamiänttárij konferens. Tääl tot tuálloo Kirkkonjaargâst 10. skammâmáánu 2011. Konferens teeman láá ärbibvuáválâš tiätu já arktâlâš ääših. Lasseen tarkkuustâllâp tave-eennâmlâš sämisopâmuš já árvuštâllâp ovdebáá parlamiänttárij konferens puátusijd. Konferens čuákkee oohtân sämitigij aalmug valjim jesânijd. Konferens loopân toohâp loppâciälkkámuš. 
Kove: Säämi parlamiänttáreh Ruávinjaargâst 2008 
Konferens tuálloo Kirkkonjaargâ Thon hotellâst. Konferens álgá skammâmáánu 10. peeivi tme 9.00 já nohá tme 18.00. Konferensmáláseh álgih tme 19.00. Vástuppeeivi 11. peeivi vyelgib pááikán. Säämi parlamentaarlâš rääđi ohtsâš stivrâ västid konferens valmâštâlmist já orniimist. 
Vuossâmuš sämmilâšparlamiänttárij čuákkim uárnejui Ruotâ Juhâmohheest 24. kuovâmánnu 2005. Juhâmohheest meridii, et sämmilâšparlamiänttárij konferens uárnejuvvoo kuulmâ ive kooskâi. Nubbe sämmilâšparlamiänttárij čuákkim uárnejui Ruávinjaargâst roovvâdmáánu 29. peeivi 2008. 
Juhâmohe almosciälkkámuš 2005 kávnoo: suomâkielân , tavesämikielân 
Ruávinjaargâ loppâciälkkámuš 2008 kávnoo tääbbin. 
Sämmilâšparlamiänttárij konferens ohjelm skammâmáánu 10. peeivi 2011 Kirkkonjaargâst (suomâkielân, tavesämikielân) 
Säämi parlamentaarlâš rääđi tievâsčuákkim 9. skammâmáánu  
Kirkkonjaargâst uárnejuvvoo meid Säämi parlamentaarlâš rääđi (SPR) tievâsčuákkim skammâmáánu 9. peeivi. Säämi parlamentaarlâš rääđi lii Tave-enâmij sämitigij oovtâstpargo-orgaan. Säämi parlamentaarlâš rääđi čuákkimpovdiimist huolât Säämi parlamentaarlâš rääđi ohtsâš stivrâ já povdim äššilistoidiskuin vuolgâttuvvoo majemustáá 2 oho ovdil čuákkim. Povdiimist kalga oovdânpyehtiđ, magareh ääših iävtuttuvvojeh kieđâvuššâmnáál čuákkimist. 
Lasetiäđuh Suomâbeln politiikääših: klemetti.nakkalajarvi(at)samediggi.fi keevâtlâš orniimeh: siiri.jomppanen(at)samediggi.fi já outi.paadar(at)samediggi.fi  
Oktavuohta -nettilostâ leehâst ohtâvuođâid 
Sämitige päikkisiijđoin lehâstum nettilostâ Oktavuohta lii uáivildum vuosâsajasávt Suomâ škoovlâi kiävtun: lekkâđ laasâid já tiäđu haahâm riäiduid sämisiärváduv pyereeb já taanáigásâš tubdâmân. 
Neelji riijkân juáhásâm sämisiärvádâh iälá aktiivlâš nubástus já ovdâskulij moonnâm ääigi, mast uđđâ huksejuvvoo liävttoin ärbivuáválâš eellimhäämi paaldân já vuáđđun. Taam tuođâlâšvuođâst syemmilâš škovlâ tiätá kuittâg uáli uccáá. Škovlâkiirjijn sämisiärváduv tááláš tile ij kieđâvuššuu já sämmiláid kullee, škoovlâi-uv alnetoollâm, mielâkoveh puátih távjá topeliaansâš ääigi kuvviimijn já ääigist, kuás syemmilâš já sämiilâš siärvádâh ellii vala ovdâmoodeernlâš ääigi. Sämitige päikkisiijđoin lehâstum nettilostâ Oktavuohta lii uáivildum vuosâsajasávt Suomâ škoovlâi kiävtun: lekkâđ laasâid já tiäđu haahâm riäiduid sämisiärváduv pyereeb já taanáigásâš tubdâmân. 
Säämi parlameentah já sämiseervih, sämikielâlâš kirjálâšvuotâ, muusik, teatter, elleekove já maaŋgah eres syergih hämmejeh uđđâ sämivuođâ já kieđâvušeh jieskii-uv jieijâs vuov-vijn nubástus rašes aašijd: kielâ uhkevuálásâšvuođâ já kielâ nubástume, aalmug meddâlvarrim ärbivuáválâš kuávluin, ärbivuáválâš iäláttâsâi vädis tile, vááijuvvuođâ sämikieltáiđusâš áámmátulmuin jna. Säämi media kieđâvuš jieijâs siärváduv tábáhtusâid já nubástusâid piäiválávt – huksiimáin siämmást ohtsii argâpeeivi väldikudij raajij paijeel. Sämmiliih tuáimih aktiivlávt väldikudij raajij paijeel já uásálisteh aalmugijkoskâsâš ohtsâšpaargon maailm eres algâaalmugijguin. Säämi parlameentah já parlamentaarlâš ohtsâšpargo hämmejeh uđđâ ääigi sämipolitiik, ráđádâlmáin aktiivlávt staatâi haldâttâsâiguin já virgeomâhijguin. Sämikielâ lii škoovlâ kielâ siämmást ko tast huksejuvvoo meiddei tiettuu, almos palvâlusâi, haldâšem já lahâasâttâs kielâ. 
Maid nuorah jurdâččeh jiejâs elimist já sämmilâšvuođâstis? Mii lii sämikielâ sajattâh škoovlâst, mediast, kirhoost, ohtsâškoddeest, paaihijn, ulmui mielâin? Moh láá já maid pargeh sämitigeh? Maht já kost sämmilij kielâlâš já kulttuurlâš vuoigâdvuođah láá torve-jum? Maid tuálá siste tuávádâh ´säämi muusik´? Kiäh láá säämi muusik tahheeh, kovetaaidâreh, kirječälleeh, elleekove rähteeh? Mane sämimááccuh kevttimist sárnoo nuuvt ennuu? Mii lii puigâ sämityeji? Vástádâsâid täid koččâmâššáid puáhtá uuccâđ Oktavuohta-siijđoin, mii kávnoo sämitige päikkisiijđoin www.samediggi.fi . 
Syemmilâš škoovlâid já eres-uv tiäđuhalulijd palvâleijee uđđâ internet-siijđoh lehâstuvvii juovlâmáánu aalgâst. Nettiloostâ pargon lii adeliđ äigikyevdilis tiäđu säämi siärváduvâst já sämiaalmugist onnáá peeivi syemmilâš já tave-eennâmlâš ohtsâškoddeest. Siijđoi pehti kávnoo meiddei tiätu sämmilij sajattuvâst já tooimâst maailm algâaalmugij siärváduvâst já aalmugijkoskâsâš ohtâvuođâin tegu OA:st. Nettilostâ tievâsmittoo já uđâsmittoo taađeest – jo tääl ton pehti kávnojeh ennuu tiäđuh já liiŋkah maaŋgâi sämisiärváduvâi sijđoid. 
Projekteh 
SÄÄMI MUUSIKKUÁVDÁŠ  
Sämimuusik lii tehálâš sajattuvvâst uđđâ säämi kulttuurkuávdáš Sajosist. Säämi muusikkuávdáš koordinist já uárnee sämimuusik máttááttâs škovláid já oovded sämimuusik máttááttâsvuávámijd. Säämi muusikkuávdáš tuáimá oovtâspargoost el. Säämi máttááttâskuávdáin. Säämi muusikkuávdáá jurdân lii lasseen ovdediđ uđđâ kulttuurirâtteijeevuođâ el. falâmáin máhđulâšvuođâid sämimuusik paddiimân já vuorkkiimân, faallâđ sämiartistáid lávdástemmáhđulâšvuođâid, rähtiđ sämimuusik tobdosin já siäiluttiđ já ain ovdediđ ärbivuáválâš muusik sirdemáin tom uđđâ suhâpuolváid. 
Ohtâvuođâolmooš: 
ALGÂAALMUGIJ ELLEEKOVEKUÁVDÁŠ  
Algâaalmugij elleekovekuávdáá, Skábma ulmen lii tuárjuđ sämikielâ já kulttuur sehe adeliđ sämmilij já eres algâaalmugij jieijâs jienâ já kove oinuđ já kulluđ maailm eres kuávluin. Tooimâ ulmen lii luptiđ sämi- já algâaalmugij jieijâs elleekove- já televisiopyevtittâs taggaar táásán, ete tot puáhtá faallâđ pargo já áigápuátu-máhđulâšvuođâid kuávlu nuorâ ulmuid. Kuávdáá pargoh láá sämmilâš elleekove, tv- já mediairâttâsâi tuárjum, sämielleekuuvij já tv-ohjelmij pyevtittem, škovliittâs vuávám, sämielleekuuvij markkânistim, kuávlu markkânistim, algâaalmugij elleekovearkkâdâhhân já tiätupaŋkkin toimâm sehe Skammâkoveh -elleekovejuuhlij ornim. 
Ohtâvuođâolmooš: 
SÄMMILÂŠ PÁRNÁIKULTTUURKUÁVDÁŠ  
Sämmilij párnáikulttuurkuávdáá (PKK) ulmen lii lääččiđ já nanodiđ ovtâskâsulmuu já siärváduv kiärgusvuođâid jiegâlii uáiviomâduv já pyereesvaijeem, taiđâlii tooimâ já kulttuuräärbi paijeentolâmân já šoddâdmân. Párnáikulttuurkuávdáš tuáimá oovtâstpargoost eres haldâttâhkieldâiguin, kulttuurlájádâsâiguin, škovlim- já tutkâmohtâduvâiguin sehe kuálmád sektoráin. PKK huolât párnáikulttuur kyeskee tieđeetmist, oovtâstpargoost eres ornijdumijguin, kuávlulâš, väldikodálâš já aalmugijkoskâsâš oovtâstpargoost sehe párnáikulttuur projektistmist. Lasseen tooimâ ulmen lii ovdediđ sämmilii párnáikulttuur páihálávt já kuávlulávt sehe turvâstiđ sämmiláid oovtâitosijd máhđulâšvuođâid maaŋgâpiälásáid kulttuurpalvâlusáid já -ferimáid. PKK taarbâš kulttuurkuávdáá tiilijd teatterčájáttâsâi hárjuttâssaijeen já čáitálmâstooimân. 
Ohtâvuođâolmooš: 
Inga Helander (2011) 
Šoddim masa lyemejiägán, lii enistân vyehin leikkušiđ huolhijd must. Lam šaddaaš Avelist, kost aassim 17 kuhes ihheed. Kalehân Avveel lii mučis já hitruus saje, mut lii tuođâi suotâs peessâđ piegguuttâttâđ kaavpug uđđâ pieggáid. Luuvâm tääl Oulust luvâttuv nube ive já must šadda vala mottoom peeivi psykolog, ton lam meridâm. Halijdiččim varriđ olgoenâmáid tállán ko lam kiergânâm oopâin. Já halijdâm iävtuittáá peessâđ vaikuttij aššijd, tane meid tuubdâm tuođâi-uv mielâkiddiivâšvuođâ politiijkân. Lijkkuum cáiccudiđ já toolâm ain hävskivuođâ, lâi tile mii peri. Puđâldâm jyehilágánijd máhđulijd kreatiivlâš aašijd tegu ovdâmerkkân máálám, tivtâstâllâm já čuovâkuvvim. Touijuum meid sämituojijd ain ko toid kávnoo äigi. Tääl lam kuárumin olssân šišnelaavhâ škovlâkiävtun. Iännám lii rievtis miäštár sämituojijn já lam čiävláá et must lii pääihist máhđulâšvuotâ oppâđ toi tuoijum. 
Sämmilâšvuotâ lii munjin tehálâš ege halijdiččii kuullâđ monnân eres kulttuurân. Pääihist iä lah riävtui kuássin sárnum sämikielâ já jiem jieškin tom määti. Toskástut aaibâs hirmâdávt, pággu lii mieđettiđ. Kielâ lii kuittâg nuuvt stuorrâ uási kulttuur já mun šoodâm leđe vááijuv tom uásist. Lam luuhâm tavesämikielâ penttâ 11 ihheed, vyelitääsist luvâttâhân já liijká jiem määti. Tääl oopah láá kuittâg pááccám meddâl, ko tääbbin Oulust lii tuođâi vaigâd uážžuđ máttááttâs já káiđusmáttáátâs ij riävtui movtijdit já pargopitái valmâšin finnim lii váádduh. Munjin sämmilâšvuotâ meerhâš jieččân jieŋâlumosijd madduid já puoh tom maid lam. Kiävtám kárvuinán sämituojijd já halijdâm et muu tobdeh sämmilâžžân. 
Halijdiččim oppâđ tavesämikielâ vâi puávtáččim sárnuđ tom jieččân párnáid. Siämmáá lii ärbivuovijguin. Lii fiijnâ ko ärbivyevih láá siäilum nuuvt pyereest! Ijhân sämmilâšvuotâ iänááš ulmuin oinuu argâpeeivist ollágin mut ko sämmiliih čokkâneh oohtân stuorrâ juávkkun, te ärbivyevih iteh uánisân jyehi ucceeb-uv luámist. Muu mielâst sämmilâšvuotâ lii fiijnâ äšši já puohah sämmiliih kolgâččii ruokkâdávt čäittiđ, et sij láá sämmiliih. 
Sämikielâlâš kulttuur já sämiseervij tooimâ tuárjumâ 
Sajos säämi kulttuurkuávdáá nommân 
Anarâš Matti Morottaja toohâm nommâiävtuttâs Sajos lii väljejum säämi kulttuurkuávdáá nommâkišto vyeitten. Sajosist šadda siämmást säämi kulttuurkuávdáá nommâ. Sajos lii aanaarsämikielâ já tot uáivild taggaar toorjâsaje tâi orroomsaje, mast puáhtá tulâstâllâđ kuhebijd-uv aaigijd. Morottaja uážžu vuáittuiävtuttâsâst 1 000 euro stuárusii palhâšume. 
Ávus nommâkištoin uccui säämi kulttuurkuávdážân sämikielâlâš, mielâstubbooht tave-, aanaar- tâi nuorttâsämikielâlâš nommâ, mii koolgâi leđe uánih, pehtil, mielânpäccee já iäruttuvvee já mii koolgâi almottiđ kulttuurkuávdáá 
- kulttuurlâš ulme já merhâšume, 
- säämi jiešnálásâšvuođâ, 
- vijđes já maaŋgâpiälásâš tooimâ sehe ton 
- arkkitehtuurlâš hämikielâ. 
Nommâiävtuttâsâst koolgâi väldiđ vuotân noomâ čäällimhäämi já celkkim. Nommâ kalga leđe älkkeht čäällimnáál já ettâmnáál jieškote-uv kieláin já vuohâsávt sujâttemnáál. Tuoivui, et nommâ heiviiččij meid aalmugijkoskâsâš já šleđgâlâš kiävtun. Lasseen vátámâššân lâi, et nommâ ij uážu leđe kiävtust siämmáá västideijee säämi rakânâsâst. 
Säämi kulttuurkuávdáá nommâkišto 1. muddo olášittui roovvâd-skammâmáánust 2009. Talle kiišton uásláistám iävtuttâsâsâin palhâšumelävdikodde tuhhiittij árvuštâllâmnáál ohtsis 69 iävtuttâssâd. Ko palhâšumelävdikodde árvuštâlâi iävtuttâsâid, ferttij tot páhudiđ, et toi juávhust ij kavnuu ohtâgin kišto njuolgâdusâi miäldásijd vátámâšâid tevdee iävtuttâs. Tondiet palhâšumelävdikodde meridij uđđâivemáánust 2010 kulluuttiđ uđđâ nommâkišto, mon meriäigi nuuvâi 17.3.2010. 
Uđđâ nommâkištoost palhâšumelävdikodde tuhhiittij árvuštâllâmnáál 142 nommâiävtuttâssâd (iävtuttâsah tiäđáttâs lahtosin), moh lijjii toohum já toimâttum toos kišto njuolgâdusâi miäldásávt. Huolâlii já tärhis árvuštâllâm puátusin kišto 10-jeessânsâš, kulttuurkuávdáá kevtteeorganisaatioi, Senaatti-kiddoduvâi já arkkitehtitoimâttuv ovdâsteijein čuákkejum palhâšumelävdikodde meridij oovtmielâlávt kulluuttiđ aanaarsämikielâlâš nommâiävtuttâs Sajos kišto vyeitten já valjiđ tom siämmást säämi kulttuurkuávdáá nommân. (palhâšumelävdikode čuákánpieijâm tiäđáttâs lahtosin) 
Palhâšumelävdikode mielâst nommâiävtuttâsâin Sajos tiävdá pyeremustáá kišto njuolgâdusâin noomân asâttum vátámâšâid. Sajos lii nommân uánih, pehtil já älkkeht mielânpäccee. Nommâ meiddei iáruttuvá, lii neutraal já vorâsnálásâš, mii ij šoddâd čájádittee assosiaatioid já mon iä muokkii liijgás maaŋgah kevttimohtâvuođah. Noomâ puáhtá älkkeht ettâđ jieškote-uv kieláin já tot lii vuohâsávt sujâttemnáál. Lasseen tot heivee pyereest aalmugijkoskâsâš já šleđgâlâš kiävtun. 
Palhâšumelävdikoddeest aanaarsämikielâ äššitobdem toimâm Ilmari Mattus čielgiittâs mield sajos - nomâttâs uážžu tuše taggaar luándusaje, mii tiävdá kuhheebáigásii orroomsajan asâttum ollâ vátámâšâid; Ton alda kalgeh leđe puáldimmuorah já čääci, já tot kalga leđe mudoi-uv mielâstuttee, vuovâs já suáijáá, kuus mielâstis puátá já ooroost kuhheeb-uv ááigán. Nuuvtpa Sajos lii pyerrin aiccum saje orottuv ceggiimân. 
Sajos lii lamaš tovláá rääjist meiddei sämmilij sosiaallâš areena, mast sij láá kuáhtám, savâstâllâm äigikyevdilijn já puáttein-uv aašijn já joba sooppâm tain sehe lasseen toohâm oovtâst argâpiäiválijd aašijd. 
Tááláá ááigán heiviittum häämist säämi kulttuurkuávdáš áánsáš palhâšumelävdikode mielâst sajos – noomâ ollâtásásii arkkitehtuuris sehe kvaliteetlâš ja maaŋgâpiälásâš tooimâs siskáldâs keežild. Viärdádâskoválávt eeđân kulttuurkuávdáá arkkitehtuur hämmee Sajos pirâstittee enâduv ko oppeet kuávdáá tuáimeeh já toi pargoh kovvejeh ulmuid já sii tooimâ, mii Sajosist pargoo. 
Ko säämi kulttuurkuávdáást kalga šoddâđ päikkilágán, makkuutteijee já mon puáhtá älkkeht aldaniđ já mii lii kiäsutteijee sämmilij já eres-uv juávhui kuáhtám- já teivâdemsaje já ko kuávdáš vala huksejuvvoo aanaarsämmilij ärbivuáválii já tááláá-uv aassâmkuávlu kuávdoo, áánsáš säämi kulttuurkuávdáš nommânis Sajos uáli pyereest. Nommâ symbolisist säämi kulttuurkuávdáá merhâšume sämmiláid aldažin já áárvustoonnum saijeen. 
Sämitigge lii kuáđđám paateent- ja registerhaldâttâsân ucâmuš Sajos registeristmân täävvirmerkkân, kuás nommâ uážžu ohtuuvuoigâdvuođâlâš kevttimsyeje. Lasseen viestâdemvirgáduvâst lii uuccum já jo finnejum Sajosân jieijâs viärmádâhtubdâldâh čujottâsâst www.sajos.fi 
Aanaar kirkkosiijdân ive 2012 valmâštuvvee säämi kulttuurkuávdážân huksejuvvojeh sajeh sämmilâšhaldâttâsân (sämitiigán), sierâlágán kulttuur-, máttááttâs- já tutkâmtooimân sehe vala tááláá-áigásiih čuákkim- já maaŋgâtoimâsajeh auditorioidiskuin. Kulttuurkuávdáá uáivilin lii lääččiđ sämmiláid pyerebijd iävtuid toollâđ já ovdediđ kulttuurjiešhaldâšemes sehe ovdediđ almolâš eellimtiilees. Lasseen kulttuurkuávdáš fáálá ovdiist pyerebijd máhđulâšvuođâid levâttiđ já jyehiđ tiäđu sämmilijn algâaalmugin. 
Säämi kulttuurkuávdáá váldukevtten já -tuáimen lává sämitigge já Säämi máttááttâskuávdáš. Toi lasseen eres tuáimeeh láá Säämi kirjerááju (Aanaar kieldâ kirjerájutoimâ), Säämi arkkâdâh (Arkkâdâhlájádâs), Sámi Duodji ry, SámiSoster ry já Laapi kuávluhaldâšemvirgádâh. Lasseen kuávdážân šaddeh ohtsâšvisteh tegu auditorio, ucebeh čuákkimvisteh, maaŋgâtoimâ- já palvâlemsajeh sehâ suullân 60-sajasâš raavâdviäsu. Sämitigge lii kulttuurkuávdáá válduláiguláš, mii tastoo laigut viistijd eres tuáimeid. 
Säämi kulttuurkuávdáá budjet lii 12 miljovnid eurod (alv 0 %). Kulttuurkuávdáá vijđodâh lii suullân 4 800 brm2 já saijaavuotâ 27 400 brm³. Kuávdáá huksimpargoh láá vuálgám joton taan ohhoost já tot kolgâččij valmâštuđ ive 2011 loopâ räi. Táálu juhlelâš vihkâmijd lii meeri ávudiđ algâivveest 2012. 
Tiina Sanila-Aikio já Heikki Paltto sämitige värisaavâjođetteijen 
Čevetjäävrist šaddaaš nuorttâsämmilâš Tiina Sanila-Aikio já Heikki Paltto Aanaar Lemmest väljejuin oovtmielâlávt sämitige värisaavâjođetteijen vaaljâpajan 2012–2015. Sanila-Aikio, kote väljejui vuossâmužžân värisaavâjođetteijen, lii sämitiggeovdâsteijen vuossâmu paajees. Paltto, kote väljejui nubben värisaavâjođetteijen, čokkái sämitige stiivrâst jo ovdebáá vaaljâpaajeest. 
Sämitige stiivrân väljejuvvojii jienâstem maŋa čuávvoo jesâneh: 
Ucjuuvâst Ilmari Tapiola já Asko Länsman 
Anarist/ Helsigist Pirita Näkkäläjärvi 
Suáđigil Vuáčust Petra Magga-Vars. 
Säämi kulttuurkuávdáš 
Säämi kulttuurkuávdáš, mii huksejuvvoo Aanaar markkânân Juvduu riidon, šadda leđe Suomâ sämmilij haldâttâs já kulttuur kuávdáš. Säämi kulttuurkuávdáá uáivilin lii lääččiđ sämmiláid pyerebijd iävtuid alnetoollâđ já ovdediđ jiešiävtulávt jieijâs kielâ, kulttuur já iäláttâstooimâ sehe tipšođ já ovdediđ kulttuurjiešhaldâšem já tuárjuđ sämmilij almolâš eellimtile ovdánem. 
Kulttuurkuávdáš pyereed meiddei merhâšitteht máhđulâšvuođâid levâttiđ tiäđu sämmilijn algâaalmugin. Säämi kulttuurkuávdáš šadda leđe aalmuglávt já aalmugijkoskâsávt-uv mielâkiddiivâš já kiäsutteijee maaŋgâkulttuurlâšvuođâ kuáhtámsaje. 
Säämi kulttuurkuávdáá ruttâdmân lii Laapi läänihaldâttâs mieđettâm 5 miljovn eurod Euroop union kuávluovdedemruttârááju ruuđâid. 
Ijâttes ijjâ stuárui oppeet 
Anarist 17–18.8.2012 uárnejum Ijâttes ijjâ -algâaalmugij muusiktábáhtus kolliistelleimeeri lasanij oppeet. 
Tábáhtus uárnejui tääl oovcád keerdi já festivaal jieškote-uv tábáhtussáid uásálistii ohtsis suullân 2200 olmožid. Ijâttes ijjâ uárnejui vuossâmuu keerdi säämi kulttuurkuávdáš Sajosist já ton pirrâsân huksejum festivaalkuávlust. Festivaal luhostui jyehináál pyereest já Sajos tooimâi festivaalsaijeen eromâšávt. 
Ijâttes iijâ pivnohumos tábáhtus lâi Ijâttes ijjâ -konsert, mon váldulávdástelleeh Sofia Jannok ja Nanook láin kuldâleijeid mielâsiih. Ijâttes ijjâ -konsert lâi máhđulâš čuávvuđ še YLE Sápmi live stream vuolgâttâssân interneetist. Vuolgâttâs lâi tuođâi piivnoh já ulmuuh pirrâ maailm uásálistii Ijâttes iijân vuolgâttâs pehti. 
Suoma Sámi Nuorat r.o. 
Suoma Sámi Nuorat rs. (ry.) vuáđudui 1991 tuárjuđ aktiivlâš säminuorâi tooimâ já lääččiđ säminuoráid máhđulâšvuođâ čokkâniđ vaikuttiđ nuorâi aššijd. 
Suoma Sámi Nuorat lii ubâ enâmist tuáimee nuorâiservi, mii uárnee tábáhtusâid, teeivâdmijd, konserttijd, kuursâid já ennuv eres. Tot váldá poolitlávt pele säminuorâid kyeskee aašijn, lii mieldi miärádâstohâmist sehe viggá vaikuttiđ algâaaalmugijd já eromâšávt toi nuorâid kyeskee aššijd. 
Seervi ulmen vaikuttem lasseen lii nanodiđ säminuorâi identiteet já kulttuurtubdâm sehe viärmádâttâđ eres säminuorâi servijd já eres algâaalmugij nuoráid. Tave-eennâmlâš oovtâstpargo lii-uv uáli ennuv; Ruotâ Sáminuorra-servijn láá jo läjidum stäđis koskâvuođah, já ohtsii neelji eennâm nuorâiservi vuávájuvvoo. 
Suoma Sámi Nuorat -seervi stiivrâst láá vittâ eidusâš jeessân já vittâ värijeessân. Stiivrâ saavâjođetteijen väljejui cuáŋuimáánust 2012 jo čiččâd keerdi Tuomas Aslak Juuso, Gáijjot Ánte Issahá Duommá kote lii 28-ihásâš pajeolmooš Kietâruottâsist. SSN tooimân sun šoodâi 2000-lovo aalgâst, ko ”kyehti Aanaar veerdi, Paltto já Länsman, káivádáin suu fáárun Tuáivunjaargâst”, kost Juuso juuđij talle puásuituáluškoovlâ. Tuomas Aslak väljejui ive 2008 historjá nuorâmužžân ovdâsteijen Suomâ Sämitiigán, mut iveh láá jođettâm Tuomas Aslak aalmugijkoskâsâš politiikân fáárun já tááláá ääigi sun tuáimá še OA algâaalmugij foorum aalmugijkoskâsii algâaalmugnuorâi juáhus saavâjođetteijen. 
Värisaavâjođetteijee pargoid tipšo pelestis Anne-Maria Magga. Eres stiivrâ jesâneh láá Aletta Lakkala, Unna-Maari Pulska já Sara Wesslin. Värijesânin tuáimih Mikkel Näkkäläjärvi, Rosa-Máren Magga, Aslak Holmberg, Leena-Maaret Niittyvuopio sehe Ida-Maria Helander. 
Kooveest Tuomas-Aslak Juuso, Sara Wesslin já Sauli laiti. 
Kooveest Ida Helander já Aletta Lakkala .  
Kooveest Aslak Holmberg já Unna-Maari Pulska. 
Kooveest Rosa-Máren Magga, Elli-Marja Hetta, Anni Koivisto já Anne Halonen. Anna-Katariina Feodoroff, Leena Niittyvuopio, Karen-Anni Hetta, Sari Sarre, Laura Niittyvuopio já Unna-Maari Pulska. 
Suoma Sámi Nuorat lii ornim maaŋgâlágánijd tooimâid já ennuv láá še puátimin. Majemui iivij enâmustáá oinum tábáhtussáid kuulâi roovvâdmáánust 2008 TV-uđđâsijn-uv oinum mááccuhmielâčááitus sehe ennuv säminuorâid čuákkejeijee salibandy sämimiäštárvuođâkištoid uásálistem. 
Ive 2007 SSN lâi orniimin stuárráb Kavnâdem-čokkânem. Talle ennuv säminuorah Suomâst, Ruotâst, Taažâst já Ruošâst čokkânii savâstâllâđ säminuorâi puátteevuođâst sämipolitiikâst já -oovtâstpargoost. Servi lii uásálistám maŋgáid eres-uv aalmugijkoskâsáid seminaaráid, meid sämisiärváduv ulguubeln. Ovdâmerkkân ive 2012 SSN ornij oovtâst Sämitige nuorâiraađijn já Suomâ olgoministeriöin New York UNPFII:n (United Nations Permanent Forum for Indigenous Issues) ohtâvuođâst uálgitábáhtus nuorâi vaikuttemmáhđulâšvuođâin. 
Stivrâpaje stuárráámus proojeekt lii kuittâg lamaš seervi peividum nettisiijđoh, moh kolgâččii lekkâsiđ loppâive 2012. Nettisiijđoh palvâleh SSN tehálumosijd uulmijd, moid kuleh säminuorâi fattim eennâmvijđáht sehe seervi tooimâst tieđettem. Aldapuátteevuođâst SSN vuáváá eres lasseen tábáhtus Kavnâdem 2 Ruotâ já Taažâpele säminuorâi servijguin sehe algâttiđ rekrytistemkampanja, mon uáivilin lii toohâđ SSN tooimâ uáinojeijen já kiäsutteijen nuorâi čoolmijn. 
Suoma Sámi Nuorat ry stivrâ tuálá jieijâs blogi, mon pehti tieđettuvvoo seervi projektijn, tábáhtusâin já aašijn mast SSN lii lamaš mieldi. 
Liiŋkah: 
Suoma Sámi Nuorat rs blogga 
Suoma Sámi Nuorat Facebook 
Sämitigge ocá meriáigásii vuávájeijee 
Pargo álgá 7.1.2015 já pištá aalgâst 31.12.2015 räi. Tohálâšvuođâvátámâššân lii Sämitiggeest adelum asattâs (1727/1995) miäldásávt pargo vaattâm škovlim já sämikielâ táiđu. 
www.samediggi.fi/haettavana 
Iävtukkâsâi oovdânpyehtim sämitige nuorâirääđi jesânin 2016–2017 
Nuorâirääđi lii ohtâ sämitige lävdikuudijn, já ton váldulâš pargon lii ovdediđ säminuorâi kielâlijd já kulttuurlijd vuoigâtvuođâid sehe nanodiđ säminuorâi identiteet. Lasseen rääđi valmâštâl sämitiigán iävtuttâsâid, aalgâid, ciälkkámušâid já eres uáivilalmottâsâid, moh kyeskih säminuoráid. Nuorâirááđán kulá tääl vittâ 18-25-ihásij jeessân sehe juáhháá persovlâš värijeessân ja lasseen vittâ 15-17-ihásij äššitobdeejeessân. 
Nuorâirääđi lii toohâm sämitiigán iävtuttâs rääđi jeessânmere lasseetmist čiččâmân já jesânij aheraijiittâs muttemist 18-28 ihán. Muttem maŋa äššitobdeejesâneh väljejuvvojeh enâmuštáá vittâ. Ääši meerrid sämitige čuákkim 21.12. Jis rääđi iävtuttâs tuhhiittuvvoo, väljejeh rááđán puáttee pajan iävtuttâs mield 7 jesânid sehe juáhážân persovlâš värijeessân. Jis rääđi iävtuttâs ij tuhhiittuvvoo, väljejeh jesânin vittâ 18-25-ihásij jeessân, nuuvtgo taan räi-uv. 
Rääđi jesâneh iä taarbâš leđe sämitige jesâneh, iäge sij taarbâš aassâđ sämikuávlust. Meiddei sämikielâ eenikiellân ij lah págulâš, mutâ sämikielâ táiđu lii tuoivum. Nuorâirääđi valjiimist váldoo vuotân, ete jesâneh ovdâsteh nuuvt viijđeeht sämikuávlu já sierâ kielâjuávhuid ko máhđulâš. Valjiimist mieđettuvvoo meiddei suhâpeelij koskâsâš täsiárvu. 
Nuorâirääđi taha sämitige stiivrân iävtuttâs valjimnáál jesânijn, já lopâlâš miärádâs taha sämitige čuákkim. 
Uážžuvetteđ iävtuttiđ mielâstâd hiäivulijd 18-28-ihásijd aktiivlijd säminuorâid já äššitobdeejesânin hiäivulijd 15-17-ihásijd nuorâid. Iävtuttâsâid vuáđusijdisguin kalga vuolgâttiđ sämitige nuorâičällei majemustáá 11.1.2016 
Iävtuttâsah já lasetiđuh: 
Sämitige čuákkim tuhhiittij toimâohjelm sämitiggepajan 2012–15 
Sämitige čuákkim tuhhiittij 20.6.2012 toimâohjelm já ekonomiavuávám sämitiggepajan 2012–15. Toimâohjelm tuálá siste sämitige váldu-uulmijd sehe ovtâskâsčuággásijd ohtsijd já sektorkuáhtásijd uulmijd sämitiggepajan 2012-15. 
”Lam tuđâvâš sämitige čuákkim tuhhiittem toimâohjelmân. Ohtsávt tuhhiittum toimâohjelm vuáju sämmiláid tehálumos aašij ovdâskulij tuálvumân já oovdedmân, já šadda stivriđ sämitige tooimâ taan vaaljâpaje ääigi ive 2015 räi”, iätá sämitige saavâjođetteijee Klemetti Näkkäläjärvi. 
Sämitige čuákkim 20.6.2012 tuhhiittem sämitiggepaje toimâohjelm 2012–15 váldu-ulmeh láá:  
1. ILO 169-sopâmuš ratifisistem 
2. Tave-eennâmlâš sämisopâmuš ratifisistem 
3. Sämitiggelaavâ já -asâttâs uđâsmittem sehe sämmilâšmiäruštâllâm rievdâdem 
4. Sämmilij jiešmeridemvuoigâdvuođâ olášume olesmiärálávt 
5. Katais haldâttâsohjelm sämmilâškirjiimij olášume olesmiärálávt 
6. Sämikielâi iäláskittemohjelm olášuttem algâttem 
7. Aalmuglâš artikla 8(j) -pargojuávhu iävtuttâsâi olášuttem 
8. Algâaalmugjulgáštus olášuttem Suomâst 
9. Sämikulttuur já ärbivuáválij iäláttâsâi syeje olášume 
10. Sämikulttuur hiäjusmittem syeje vijđedem kuoskâđ čäcilaavâ miäldásávt puohháid sämmilijd kyeskee sierânâslavváid 
11. Sämikuávlu já ärbivuáválij iäláttâsâi eellimvuáimálâšvuođâ turvim 
12. Meddâlvarrim kepidem já maasâdvarrim lasettem sämikuávlun 
13. Kielâlâš já kulttuurlâš vuoigâdvuođâi olášume ubâ enâmist 
14. Säämi parlamentaarlâš rääđi pehtilis toimâ 
15. Sämikielâ já sämikielâlâš máttááttâs sajattuv, juksâmvuođâ já sämmilâš siskáldâs ovdedem 
16. Sämmilij pyereestvaijeem já uásálâšvuođâ ovdedem 
Sämitige čuákkim tuhhiittij váldu-uulmijd oovtmielâlávt, eereeb saje 3., mii tuhhiittui jienâiguin 11-3. 
Ohtsiih ovtâskâsčuággásiih ulmeh láá sämmilij siärvuslâšvuođâ ovdedem, säämi ärbivuáválii tiäđu turvim, säämi kulttuurpirrâs turvim, sämikulttuur eellimvuáimálâšvuođâ turvim ubâ enâmist, sämitige vaaljâvuáháduv ovdedem, sämitige jieijâs tooimâ ovdedem já sämitige hiäđukocceem ovdedem. 
Sektorkuáhtásiih ovtâskâsčuággásiih ulmeh láá säämi iäláttâspolitiik, sämikielâ eellimvuáimálâš¬vuođâ turvim, sämipárnái já -nuorâi sajattuv ovdedem, sämikielâlâš sosiaal- já tiervâsvuođâ¬palvâlusâi ovdedem, sämmilij kulttuurpalvâlusâi já taaidâeellim ovdedem, sämimáttááttâs já ollâškovlim ovdedem já säämi parlamentaarlâš rääđi tooimâ ovdedem. 
Sämitige čuákkim tuhhiittem ekonomiavuávám stivree sämitige vaaljâpaje ruttâdem uuccâm já ruttâdem kevttim. Vaaljâpaajeest sämitigge viggá lääččiđ uđđâ viirgijd sämitiigán sämikielâlâš palvâlussáid, sämikuávlu ulguubeln ässee sämmilij vuoigâdvuođâi oovdedmân, pirâs- já ruukilahâaašij oovdânpyehtimân sämitiggeest sehe vuáđudiđ säämi iäláttâsruttârááju, moin puáhtá tuárjuđ sämi-iäláttâsâid já ärbivuáválii tiäđu siäilum ärbivuáválâš sämi-iäláttâsâst. 
Sämitige toimâohjelm já ekonomiavuávám 2012 – 2015 
Säämi kielâlávgumškovliittâsâst uuccâp keevâtlâš máttááttemvuovijd 
Säämi kielâlávgumškovliittâs ovdedeijee škovlimhaahâ juátkoo skammâmáánu 6.-7. peeivi keevâtlâš teemaiguin. Škovlimpeeivij ääigi suogârdâllâp tom, mii lii vaigâd sämikielâ oppâmist já magarij pargovuovijguin párnáid lii máhđulâš finniđ oppâđ já kevttiđ kielâ arâšoddâdmist, škoovlâst já sierâláán kielâpirrâduvâin. Vástuppeeivi ohjelmist lii ereslasseen Uccjuvnjäälmi škoovlâst kuhháá porgâm luokâmáttáátteijee Inga Guttorm (Oahptii Iŋgá) luvâldâllâm, mii vuáđuduvá sämikielâ oppâm já máttááttem pargovuovijd, maid sun lii pargostis ovdedâ já hárjánmijd, maid sun lii pargostis finnim. Pargovuovijd já hárjánmijd kietâdâllâv luvâlduvâin meid sämikielâlâš luoka máttáátteijee Uccjuuvâst Aura Pieski sehe Maila Vaarala, kii parga Oulust párnáikärdimáttáátteijen. 
Säämi ollâškoovlâ sämikielâ professor Ánte Aikio seelvât luvâlduvâstis koččâmuš ´Mii lii vaigâd sämikielâ oppâmist?´Siämmáá fáádást sárnu meid Berit-Ellen Juuso, kii pargâ Iänuduvâst sämikielâ lehtorin. Sämikielâ válduaamnâsuáppee Magreta Sara pelestis maainâst oppâčáituspargos vuáđuld sämipárnái vanhemij tavesämikielâ kielâtiileest Iänuduvâst já Anarist. 
Lávurduv 7.11. ohjelm álgá Aanaar škoovlâ luokamáttáátteijee Petra Kuuva luvâlduvváin, mii kietâdâl anarâškielâ kielâlávgumpárnái máttááttâskiellân. Säämi máttááttâskuávdáá anarâškielâ máttáátteijee Anna Morottaja luvâldâl kielâlávgummetodist rävisolmoošmáttááttâsâst. Aanaar škoovlâ tavesämikielâ máttáátteijee Elle-Máret Näkkäläjärvi uáppist tiätutekniik kevttimân já uđđâláán pargovuovijd máttááttâsâst. 
Lávurduv uápásmup meid maŋgáid pargovuovijd já oppâmaterialáid, maid máttáátteijeeh láá utkâm máttááttâs várás. Tágáreh láá ovdâmerkkân Iänuduvlâš Maarit Magga tyejimáttááttâs vyevih, Piälduvyeme škoovlâ luokâmáttáátteijee Hellin Pietikäisii Gárddastallan –spellâ, mon sun lii utkâm pargoniävvun matematikmáttááttâsân já anarâškielâ rävisolmoošmáttááttâsâst ennuv kevttum kielâmiäštár- hárjuttâllee –vyehi. 
Säämi kielâlávgummáttááttâs ovdedeijee škovlim lii Sämitige já Oulu ollâopâttuv Giellagas-instituut ohtsâšpargo já pištá taan ive loopâ räi. Ive 2016 toimâ juátkoo vala reesuurskirje toimâtmáin, kirje kietâdâl säämi kielâlávgummáttááttâs. Kirje kolgâččij almostuđ ive 2016 ääigi. Haavâ ruttâdeijeeh láá máttááttâshaldâttâs já Oulu ollâopâttâh. Ohtsâšpargokyeimin láá meid Säämi ollâškovlâ já Vaasa ollâopâttâh. 
Haavâst láá mieldi aldasáid 40 sämikieláin pargee arâšoddâdeijed, máttáátteijed já uápped, kiäh loheh máttáátteijen. Škovlim lii kuuđâ (6) akateemisâš uáppučuággá vijđosâš. Máttááttâspargovievâ škovlim lii Sämitiggeest uđđâ toimâsyergi. 
Ohjelm 6.-7.11.2015 lii luođimnáál 
täst 
. 
Lasetiäđuh 
Sämitige škovlim- já oppâmaterialtoimâttâh/ vs. škovlimčällee irmeli.moilanen(at)samediggi.fi 
Uáivilčaalâ: Suomâ, Ruotâ já Taažâ kalgeh turviđ sämmilij vuoigâdvuođâid 
Sämmilijn lii ihečuođij äägi kieldum jiešmeridemvuoigâdvuotâ sehe vuoigâdvuotâ enâmân já čáácán. Maaŋgah sämmiliih iä valagin pyevti kevttiđ olmoošvuoigâdvuođâidis. Maaŋgah sämmiliih kuáhtájeh munekááduid já raasism, já Tave-enâmij sämmilijn láá ohtsiih vuáttámušah kolonisaatiost já olgooštmist, moh láá staatâi hárjuttem politiik puáđuseh. Mij lep tääl tiileest, mast sämmilij kielah, kulttuureh já iäláttâsah láá lappuumin. 
Aalmugvuoigâdvuođâlávt láá algâaalmugijn sierânâs vuoigâdvuođah. Suomâ, Ruotâ já Taažâ haldâttâsâi ovdâsvástádâsâst lii turviđ sämmilij vuoigâdvuođâid, moh láá puáttám sii sajattuvâst algâaalmugin. 
Suomâ, Ruotâ já Taažâ koskâsii tave-eennâmlâš sämisopâmušâst ráđádeleh eidu tääl. Uáivilin lii, et sopâmušâst miärušteleh já toin torvejeh vuoigâdvuođâid, moh sämmilijn láá aalmugijkoskâsii vuoigâdvuođâ mield. Tast tubdâstuvvojeh sämmilij vuoigâdvuođah algâaalmugin, já ton vuolgâsaijeen lii juurdâ tast, että sämmilij vuoigâdvuođah maneh tai kuulmâ eennâm aalmuglij hiäđui lappâd. OA algâaalmugij (vuoigâdvuođâi) sierânâsraportistee James Anaya tiäddut, mon tehálâš lii, et sämitigeh uásálisteh paargon, mii lii joođoost já et Suomâ, Ruotâ já Taažâ ratifisisteh sopâmuš. 
Mij vaattâp politiik, mon vuolgâsaijeen láá sämmilij vuoigâdvuođah algâaalmugin já mii spiekâst tááláá olgošteijee ráhtusijn. Nuuvt staatâ puáhtá turviđ sämmilij kielâi, kulttuurij já iäláttâsâi siäilum já ovdánem aalmugvuoigâdvuođâ mield. Mij uáinip, et tave-eennâmlâš sämisopâmuš ratifisistem puáhtá ovdediđ uđđâ oornig, mast sämmilijn lii máhđulâšvuotâ uásálistiđ já vaikuttiđ miärádâstohâmân sii kyeskee aašijn puohâin taasijn Tave-enâmijn. 
Tave-eennâmlâš sämisopâmuš ratifisistem lii tehálâš lävkki ovdâskulij. Mij tiäduttep onne kuulmâ Tave-eennâm ráđádâllâmkuddijd čujottum ohtsii čalluustân, mon tehálâš lii ratifisistiđ sopâmušteevstâ, moin sämmilij olmoošvuoigâdvuođah torvejuvvojeh. Mij tiäduttep meid, mon tehálâš lii tuálvuđ ráđádâlmijd aktiivlávt ovdâskulij, vâi almottum viiđâ ive äigitavlust puáhtá toollâđ kiddâ. 
Taažâ sämitige saavâjođetteijee 
Suomâ sämitige saavâjođetteijee 
Ruotâ sämitige stiivrâ saavâjođetteijee 
Tanska olmoošvuoigâdvuotâinstituut täsiárvu-uásáduv jođetteijee 
Suomâ ucceeblohováldálâš 
Suomâ täsiárvuváldálâš 
Täsiárvuváldálâš Färsuolluuh 
Ruánááeennâm täsiárvurääđi saavâjođetteijee 
Island täsiárvukuávdáá jođetteijee 
Taažâ täsiárvu- já ucceeblohováldálâš 
Ruotâ olgoštemváldálâš 
Åland olgoštemäššialmai 
Säämi kulttuurkuávdáá nommâkišto 
Sämitigge uárnee ávus nommâkišto, mon uáivilin lii kavnâđ Aanaar markkânân ive 2012 valmâštuvvee Säämi kulttuurkuávdážân ton uáivil já tooimâ kovvejeijee noomâ. Kištoäigi lii 8.10.– 9.11.2009. 
Vyeitteeiävtuttâs tahhee palhâšuvvoo 1 000 euroin. Nubbân puáttám iävtuttâs lonestuvvoo 200 euroin já kuálmádin puáttám 100 euroin. 
Anarâškielâ vieres kielân 
koveh Riitta Ahonen   
Vuosmuš anarâškielâ algâoppâkirje lii uáivildum vuáđuškoovlâ vyelimus luokáid. 
Hitruu! uápásmit uáppeid Ááná já Saammâl fáárust anarâškielân já kulttuurân. Ákku áásá Pakšvuonâ riddoost, já Ánná iälá távjá tobbeen. Ááhu muštâlusâi já Ááná já Saammâl savastâlmij pehti puáhtá máttááttâllâđ mielâkiddiivávt aanaar sämikielâ. 
Hárjuttâsâi pehti uáppee nanosmit já kiärdud oppum aašijd. Luuhâmpitái loopâst lii ain pitá fáádán heivejeijee laavlâ, mon ulme lii sehe movtijdiđ uáppeid já išediđ mušteđ saanijd pyerebeht. 
Hitruu 1    
Ááhu kuuvl    
2. teddilâs, 2015  
Sämitigge, 2012  
Hitruu1    
Pargokirje čohčâ    
Sämitigge 2014  
Hitruu1    
Pargokirje kiđđâ    
Sämitigge 2015  
Petra Kuuva   
Kielâkyeimi   
Koveh Johanna Ruotsalainen   
layout Matjas Jumisko   
Taan kirje uáivilin lii pieijâđ joton tuu anarâškielâ 			oopâid! Kirje fáádáh tuálih siste argâpiäiválijd 			tilálâšvuođâid ja toid kullee kuávdášlijd saanijd, mut 			meiddei kielâoopâ, vâi peesah aalgâ rääjist uápásmiđ 			kielâ ráhtusân. 
Kielâkyeimi lii anarâškielâ oppâkirje, mii tuálá siste 			luvâttuvtääsi anarâškielâ vieres kielâ kuursâi 1–2 			máttááttâsubâlâšvuođâid. Kirje fáddápirrâseh láá 			taanáigásiih, mut kiessih siisâs puáris anarâš kulttuur. 
Kielâkyeimi 1   
Sämitigge  
Kielâkyeimi 1   Pargokirje     
Sämitigge  
 Sämikielâ 1,     
Oppâkirje pargopitáiguin     
2. tiädus 
jurgâlâm: Iisak Mattus   
kielâ tärhisteijee: Matti Morottaja 
koveh: Merja Aletta Ranttila   
lohe sáárgus Laila Aikio   
Vuáđuškoovlâ sämikielâ algâuáppei kirje já heivee pyeremusâht pajetáásán. 
Sämitigge 2010  
Tijdâlamppu lii taikalamppu – mut mii lii Skuáppu? 
Kooveest Petra Biret Magga já Anna Näkkäläjärvi tolâmin párnái muusikpargopáájá. 
Petra Biret Magga parga sämitiggeest párnáikulttuurpargo. Koijâdijm Petraast sämmilâšpárnái kulttuurist: 
Säämi párnáikulttuurkuávdáš ij lah fyysilâš raje ige rakânâs, pic toimâ mii viggá fattiđ sämikuávlust nuuvt maŋgâ párnáá já nuorâ ko máhđulâš. Čuásáttâhjuávkkun láá vuálá 18-ihásiih párnááh já nuorah já iänááš toimâ sundášuvá škovláid, peivikiäijoid já kielâpiervâláid. Säämi párnáikulttuurkuávdáá ulmen lii ovdediđ säämi párnáikulttuur, lasettiđ párnái já nuorâi tubdâmuš jiejâs kulttuur kuáttá sierâlágán tooimâi já pargopáájái pehti. 
Tijdâlamppu ađai Taikalamppu lii väldikodálâš párnáikulttuurkuávdái viärmádâh. Máttááttâsministeriö väljee jesânijd (kulttuurkuávdááh) Tijdâlamppu-pajan ucâmušâi vuáđuld. Puátteš Tijdâlamppu-paje šadda leđe viiđâihásâš (ii. 2009-2013) já säämi párnáikulttuurkuávdáš lii mieldi Laapi párnáikulttuurviärmáduv ohtsii ucâmušâst. 
Unna Junná lii sämikielâlâš párnái ohjelm mon rähtim lii tehálâš párnái sämikielâ tuárjum tááhust. Unna Junná addel jiejâs spesiaalsteppâl eres ohjelmij juávhust. Pargoost kalga mušteđ ubâ ääigi čuásáttâhjuávhu já sii jurdâččemmaailm já kulttuurtuávváá. Pargo tuárju muu váldupargo ko čuásáttâhjuávkku lii siämmáš, vyehi fattiđ sämmilâšpárnáid lii tuše nubbe. 
Sämikielâlijd párnáid fáttee tuše sämikielân! Kielâ ovdán tuše tom kuldâlmáin já kevttimáin. 
Pargo addel máhđulâšvuođâ uápásmuđ sämmiláid pirrâ sämikuávlu. Raajijkoskâsiih oovtâstpargokovoseh vijđedeh párnái já nuorâi maailmkove já oohtânkuulluuvâšvuođâ tobdo. Koskâmääđhih láá kuheh mut pyereeb lii jotteeđ ovdâskulij ko pisottâllâđ sajestis. Pyeremus lii tot, et ulmuuh movtijdeh já halijdeh leđe mieldi párnái já nuorâi kulttuur tuárjumist já tooimâi pyevtitmist. Ideaallumos ličij tot, et toimâ šodâččij mottoom muudon oinuumettumin já návt párnáikulttuur pajaničij jieijâs áárvun já kulâččij jo puohâi tuáimei rutiináid. 
Sämmilâšpárnáid peerâ lii ubâ suuhâ. Sämmilâšpárnáid máttááttuvvoo eenâb luándun kullum jo pärnivuođâ rääjist. Sämmilâšpáárnáš lii árvuštâllâmnavcâlâs já áávus oppâđ jieš, porgâđ kieđâidiskuin. Sämmilâšpárnáá kulttuurân kulá nanosávt suuhâ, kielâlâš- já kulttuurlâš piirâs. Täin ääšijn sämmilâšpáárnáš huksee sämmilâš identiteettâs. 
Skuápun lii čuákkejum párnáid uáivildum materiaal sämikielâlii kirjálâšvuođâ- já muusikpyevtittâsâst. Materiaal kávnoo puohâin Suomâst sarnum sämikielân. Skuápun kuovlâlmáin puávtáh kavnâđ meid suoppâin já ravvuid, maht suopânjáin njuárustuvvoo. Skuáppu kávnoo tavekuávlu kirjeráájuin já tot puáhtá toimâd kihtâleijen oppâtiijmijn tâi helppiđ vaanhimijd kavnâđ ohtân jo maŋgâ párnáid uáivildum mielâkiddiivâš kihtâlâs tâi kirje. 
Tv:st lii sämikielâlâš párnáiohjelm Unna Junná, sämiradiost puáhtá kuldâliđ Binna Bánna- párnái ohjelm já párnái kirjálâšvuotâ lii lasanâm puáhâin sämikielâin. Taat lii positiivlâš! Sämmilâšpárnáid iä lah ennustkin almostum loostah tavesämikielâlii Aku Anka (Vulle Vuojaš) maŋa. Muu mielâst Vulle Vuojaš kolgâččij uđđâsist ”iällááttiđ jieggáid”. Tot motivistá luuhâđ máttááttâlmist aaibâs puohâin kielâin. Nuoráid almostuvá tavesämikielâlâš nuorâilostâ Š-bláddi. Lostâ lii taanáigásâš já tuálá siste nuoráid lohtâseijee äigikyevdilijd fáádáid. Muu tiäđu mield neetist ij lah vala sämmilâšpárnáid falâldâh meendugin ennuv. 
Kooveest kamuvsyeinivierâ puunnjâm já kuovlâlem valmâš vierân. Kamuvsuoinijn finnee lieggâ, koške já njaalgâhajâsijd ´suhháid´ kammuu siisâ. 
Ááhui já äijihij maailm lâi vátávub. Mudoi-uv tot suhâpuolvâ lâi sitkásub já nanosub šlaajâ. Puurgah já puolâšeh iä lah sierâid häittidâm já pargoid-uv sii uásálistii tegu liččii sierâdâm. Párnáin lâi eenâb mielâkuvviittâs sierâdiđ ko mihheen valmâšijd ij lamaš ige maiden uđđâgin puáhtám käibidiđ ovdâmerkkân sierâi háárán. Jieijâs mielâkuvviittâs já aašij čokkiistâllâmtáiđu lâi párnáin-uv čuuvtij riggásub ko tááláá ääigi. Ááhuh já äijiheh lijjii mieldi jyehi argâpeeivi elimist já ubâ suuhâ uásálistij párnái šoddâdmân. Nuuvtpa hyelhih šoddii uápisin já siärvuslâšvuođâ lâi kyeddee vyeimi. Tááláš maailm lii váduhub já mašinistum. Tááláá ääigi páárnážân máttááttuvvojeh tovlááh sierah, ko toh iä lah velttidhánnáá uáppáh sijjân. Sämmilâšpárnááh láá maaŋgâkulttuurliih, sij äässih meiddei kaavpugijn já tobbeen sämikulttuurân šoddâm ij lah jiešmeidlist čielgâs. Talle Unna Juná-uv merhâšume stuáru. 
Kuldâliđ nuorâid, adeliđ sijjân vaikuttemmáhđulâšvuođâ! Muštevetteđhân toimâđ nuuvt, et sämmilâšpárnái-uv kielâliih já kulttuurliih vuoidâdvuođah olášuveh. Párnáid já nuoráid mielâsijd vuáttámušâid já puuđâldmijd tuárjoo tooimâ, te meddâlvarrimgin ij lah nuuvt oskottettee puátteevuođâst! 
Maahisweb - Sämimuseo Siijdâ párnáisiijđoh 
YLE Sámi radio (keejâ Unna Junná ja Binna bánna) 
SVT Sápmi - párnái TV 
NRK Sámi radio - párnái 
TV Nuorttâsämmilâš nuorâi jieijâs blogi täst 
Suomân tarbâšuvvoo sämikielâ iäláskittemohjelm 
Suomâ sämmilijn jo stuárráámus uási áásá sämikuávlu ulguubeln, párnáin joba 70 %. Nuuvtpa kielân kullee vuoigâdvuođâi olášume meiddei uáivikaavpugkuávlust lii tehálâš. Ucceeblohováldálii 13.11. almostittum čielgiittâs mield palvâlusah olášuveh kuittâg hyeneht. 
Sämikielâlâš párnáin ličij laavâ mield vuoigâdvuotâ sämikielâlâš peivikiäčun ubâ eennâm kuávlust. Kuittâg ovdâmerkkân Helsigist ij lah sämikielâlâš peivikiäčču. Kuávlust ässee sämmilâšvanhimeh čielgiittâs mield aneh sämikielâ já kulttuur sirdâšume párnáid tehálâžžân já tuáivuh peivitipšo sämikielân. 
- Tarbâšuvvojeh jotelis ráđádâlmeh uásipelij kooskâ tilálâšvuođâ tivomân, tiäddut ucceeblohováldálâš. 
Ucceeblohováldálii čielgiittâs puáhtá uáinusân vááijuvvuođâid meiddei škoovlâi sämikielâ máttááttâsâst. Ko aalmug puáráásm, kalga smiettâđ meid eenikielâs peeleest sämmilâš puárásij tilálâšvuođâ. Uáivikaavpugkuávlu sämmiliih tuáivuh jieijâs saje, mii adeličij máhđulâšvuođâ kulttuur alnetoolâmân meiddei kaavpugist. 
Sämmilij vuáđulavâlâš vuoigâdvuotâ jieijâs kielân já kulttuurân kuáská ubâ eennâm. Suomâst sarnum kuulmâ sämikielâst puoh láá viehâ uceh, mut eromâšávt aanaarsämikielâ já nuorttâsämikielâ vaattâv cevzimân huápulâš já kuháskyeddee toorjâtooimâid. 
- Vyerdim ij taam tilálâšvuođâst lah čuávdus, pááhud ucceeblohováldálâš. Suomân tarbâšuuččij huápust sämikielâ iäláskittemohjelm, tegu sämitigge lii iävtuttâm. Ucceeblohováldálii mield sämikielân lohtâseijee tooimah iä tááláá tiileest ole kuhás iäge keellijd kielâi puátteevuođâ turviimân. - Suomâst lii stuorrâ ovdâsvástádâs algâaalmug kielâ siäilumist puáttee suhâpuolváid, ucceeblohováldálâš tiäddut. 
Ucceeblohováldálii rähtittem tutkâmuš rahtij Anne Länsman uásild sämikielâlâš sahhiittâlmij vuáđuld. Tutkâmuš almostittui já sämikielâ já sämimáttááttâs tilálâšvuođâst savâstâllui ucceeblohováldálii, sämitige já pärniäššiváldálii ornim seminaarist Helsigist 13.11. 
Lasetiäđuh: Ucceeblohováldálâš Johanna Suurpää, p. 1604 3445, 050-396 0140 
Sämitige Säämi muusikkuávdáš ocá išepargee 
meriáigásâš já olespiäiválâš virgekoskâvuotân 4.6. – 31.8.2012 koskâsâš ááigán säämi kulttuurkuávdáš Sajosân Anarân. 
Išepargee 
pargon lii išediđ Säämi muusikkuávdáá tooimâst jieškote-uv kulttuurpyevtittem pargoin. 
Asâttâsvuáđustâslâš tohálâšvuođâvátámâššân lii pargo vaattâm škovlim já lasevátámâššân sämikielâ táiđu. Pargo miänástuvvee tipšom išedeh muusik- já eres kulttuursyergi tubdâm já škovlim, šiev vuáruvaikuttâstááiđuh, maaŋgâpiälásâš kielâtáiđu, šiev atk-tááiđuh sehe nahcâ porgâđ jiešráđálávt, jiečânâs já njyebžilávt (meid eehid- já oholoppâpargoh). 
Pälkki miärášuvá sämitige pálkkááttemvuáháduv vátávâšvuođâtââsi VII/I mield, vuáđupälkki 1 639,98 eurod/mp. Vuáđupäälhi lasseen máksoo 24 % sämikuávlu lase já hárjánemlaseh miärášuveh pargohárjánem mield. Ucâmušâid oppâ- já pargotuođâštusâidiskuin kalga toimâttiđ sämitige čäällimkoodán 23.5.2012 tme 16.00 räi čujottâssáin Sajos, 99870 Aanaar. 
Lasetiäđuid pargoost addel muusikkuávdáá vuávájeijee Anna Näkkäläläjärvi-Länsman, puh. 010 839 3148. Sämitiigán já Säämi muusikkuávdážân puáhtá uápásmuđ nettičujottâsâst www.samediggi.fi 
Anarist 9.5.2012 
Sämitigge 
Ministereh: sämikielâi turvim lii tehálâš aalmuglâš haahâ 
Sämikielâi puátteevuođâ turvim lii tehálâš aalmuglâš haahâ, mii kulá haldâttâsohjelmân. – Sämikielâ iäláskitmân rahtum toimâohjelm tuálvoo staatârääđi meridemnáál. – Staatâväldi viggá anneeđ huolâ kielâiäláskittem ekonomâlijn iävtuin vädis ääigist peerusthánnáá, tähidává máttááttâsminister Jukka Gustafsson já kulttuur- já valastâllâmminister Paavo Arhinmäki pargojuávhu iävtuttâsâst sämikielâ iäláskittem toimâohjelmân. Gustafsson mielâst kielâiäláskittemtooimâi olášutmist ij nuuvtkin lah saahâ ruuđâst. – Pyerebeht-uv taat lii poolitlâš já kulttuurtáátu koččâmâš, sun páhudij. 
Máttááttâsminister Gustafsson oonij sämikielâ puátteevuođâ stuorrâ hástusin áigápuáturáhtus rievdâm, kielâmolsomovdánem já meddâlvarrim sämikuávlust. – Tiileest, mast jo 70 % sämipárnáin já -nuorâin äässih eres saajeest ko sämikuávlust, taarbâš uđđâ tooimâid eromâšávt jieijâs kielâ máttááttâs uážžumân. Gustafsson oonij tehálâžžân sämikielâ máttááttâs ornim ubâ enâmist. – Tuáimee káidusohtâvuođâid kevttee máttááttâs ävkkinkevttim lii tehálâš tobbeen, kost sämikielâ aldamáttááttâsân iä lah máhđulâšvuođah, páhudij Gustafsson. Máttááttâs- já kulttuurministeriö aalgât taan kiiđâ ääigi čielgiittâspargo sämikielâ káiđusmáttááttâs tohâmist máhđulâžžân. 
Kulttuur- já valastâllâmminister Paavo Arhinmäki muštottij tast, et mailmist jáámá ohtâ kielâ kyevti oho kooskâi. – Maailm suullân 6000 kielâst joba 90 % lii vaarâst lappuđ. Tot meerhâš maailm kiävhum já oovtâpiälásâžžân šoddâm já maailm algâaalmugij kieláid čoggâšum tivrâs kulttuurtiäđu lappum, páhudij Arhinmäki. Sun tähidij, et haldâttâs tuárju jieijâs kulttuurpolitiikâst meid sämmilij kulttuur siäilum. – Sämikielah já kulttuureh láá majemui iivij ääigi čielgâsávt nanosmum, páhudij Arhinmäki. 
Sämitige saavâjođetteijee Klemetti Näkkäläjärvi kiijtij pargojuávhu pyereest luhostum pargoost já tuáivui, et sämikielâ iäláskittemtoimâ ovdán já uážžu meid ruttâdem. – Sämitiggeest já sämisiärvusist láá stuorrâ vuárdámušah kielâiäláskittemohjelmist. Mii ulmen lii uážžuđ pissoo maali kielâ iäláskittem já suoijim várás, páhudij Näkkäläjärvi. 
Haavâ stivrimjuávhu jeessân Irja Seurujärvi-Kari páhudij, et lii kijtolâš kielâiäláskittem toimâohjelmiävtuttâs kárvánmist. – Tehálumos kielâ iäláskittem luhostuumân lii positiivlâš vuoiŋâ, almolâš táttutile já ohtsâš visio, páhudij Seurujärvi-Kari. 
Raavâdviäsu Lyeme 
Lyeme-raavâdviäsu stuorrâ laasâi čoođâ lii fiijnâ uáinus Juvduujuuhân já uásild meid Aanaarjáávrán. Saijoos raavâdviäsu Lyeme palvâl kongres- já tábáhtusäššigâsâid, Saijoos pargovievâ já kuávdáá äššigâsâid. Lyemest láá 60 äššigâssaijeed já maaŋgâtoimâsali Dollagáddi, mii lii raavâdviäsu paaldâst, puáhtá ovtâstittiđ raavâdviäsun, kuás čokkámsajeh láá 140. 
Raavâdviäsu Lyemest láá fáállun meid kähvi já liäibustuvah. Kesiääigi Lyeme terassist lii fiijnâ uáinus Juvduujuuhân. Kähviviäsu Lyemest lii jiešpalvâlem. 
Raavâdviäsu Lyeme fáálá valjeest molsoiävtuid ton mield, maggaar tilálâšvuotâ uárnejuvvoo. Menu suunnâttâlloo nuuvt, ete tot västid tilálâšvuođâ luándu já äššigâs táárbuid. Faalâdmijd puáhtá olášuttiđ raavâdviäsust, čuákkimviistijn teikâ Saijoos aulast. Raavâdviäsu Lyeme uárnee meid heejâid já eres peerâjuuhlijd sehe eehidtuáluid. 
Čuákkimij ohtâvuotân puáhtá valjiđ maaŋgâlágánijd faalâdmijd. Purâdem puáhtá tiiláđ meid čuakkimviistijd. Lyeme-raavâdviäsu lii kulttuurkuávdáá vuossâmuu keerdist, aula já čuákkimviistij ohtâvuođâst. 
Raavâdviäsu Lyeme lii áávus vuossaargâst vástuppiäiván tme 9-15. Peivimäälis fálloo argâpeeivij vu-vá tme 11-15. Eres aaigijn sopâmuš mield. 
Sajos/Čuákkim- já tábáhtuspalvâlusah 
Puh 010 839 3109 
Sämmilij sosiaal- já tiervâsvuođâpalvâlusah ovdániččii puoh pyeremustáá räjioovtâstpargon 
Poolitlâš já haaldâtlâš räjioovtâstpargo pyeredičij sämmilij sosiaal- já tiervâsvuođâpalvâlusâi kvaliteet já finnimvuođâ. Suomâ Laapist, Taažâ Finnmarkist já Ruotâ Norbottenist räjikieldâi koordinistum viärmádâttâm puávtáččij huámášittee puáránem palvâlusâi kvaliteetân. Eres lasseen ohtsâštave-eennâmlij vuáđutiervâsvuođâhuolâttâsâst kevttum vuolgâttâsâi já máksučonâsmij vuáháduvâid kolgâččii čielgâsmittiđ já toohâđ eenâb oovtkiärdásâžžân. Návt turviiččii pyerebeht sämiaalmugân jieijâs kielâ já kulttuur vuotânväldee palvâlusâid. 
Sämmilij räjioovtâstpargoseminaarist, mii tollui Anarist 25.2.2015 já mon uárnejii Tave-Suomâ Kaste-ohjelm, Sämitigge já sosiaal- já tiervâsvuođâministeriö, kieđâvuššii sämikielâlij palvâlusâi kvaliteet já finnimvuođâ. Sosiaalneuvos Viveca Arrhenius sosiaal- já tiervâsvuođâministeriöst eeđâi uánihávt sosiaal- já tiervâsvuođâpalvâlusâi räjioovtâstpargo tile: Mađe eenâb raajijd rastâldittee iästuid viggeh meddâlistiđ, tađe eenâb toh kávnojeh. 
Raajijd rastâldittee tooimân kyeskee lahâasâttemubâlâsvuotâ lii muálkkáá já ana sistees EU-vuoigâdvuođâid, tave-eennâmlijd sopâmušâid já sierâ enâmij aalmuglii lahâasâttem. Suomâst šiev vuáđu raajijd rastâldittee oovtâstpaargon adeleh el. puáttee Soti-ornimlaahâ sehe Taažâ, Ruotâ já Suomâ koskâsâš sopâmuš räjioovtâstpargoost vuosâtipšoost sehe Laapi pyecceetipšopirrâduv já Helse Finnmark sopâmuš spesiaalpyecceetipšo palvâlusâin. Sierâ enâmij palvâlemvuáháduvváid já lahâaasâtmân kalga uápásmuđ keevâtlij čuolmâi čuávdim tiet sehe juátkojeijee virgeomâhái koskâsâš ohtâvuođâtoollâm já tiäđujotteem palvâluskevtteid kalga visásmittiđ. Aalmugliih tuáimeeh (ministeriö, AIL (Kela) já Valvira) kalgeh tuárjuđ já ovdediđ räjioovtâstpargo. Kielâucceeblovvoid kullee uccâ sierânâsjuávhui tarbâšem palvâlusâi visásmitmân palvâlusâid puáhtá miäruštâllâđ EU-njuolgâdusâi miäldásâš kenigâspalvâlussân (SGEI). Ovdâmerkkân, jis sämikielâlijd palvâlusâid finnejeh taggaar palvâlussân luokittâllum, taid ij taarbâš kištottiđ. Ucjuv kieldâ ovdâsteijee Heidi Eriksen pahudij, ete sämmiliih sosiaal- já tiervâsvuođâpalvâlusah láá Suomâst 30 ihheed maajeeld ko verdid Taažâ tilán. Suomâst sämmilij sosiaal- já tiervâsvuođâpalvâlusâi ovdedem lii äšši, mii ij finnii huámmášume mediast. Tääl sämikielâlij palvâlusâi finnimvuotâ já ovdedem láá ovtâskâs ulmui väärist. Sämikielâlii pargee kyeddimnáál lii piejum liijkás stuorrâ nuađi. Sämikielâlij pargei sajattuv já pargotile kalga pyerediđ. Lasseen Eriksen puovtij oovdân táárbu finniđ äigikyevdilis tutkâmuštiäđu sämmilij tiervâsvuođâčuolmâin. Tääl lii valmâštemnáál tave-eennâmlâš sämisopâmuš raajijd rastâldittee oovtâstpargoost. Staatah kalgeh meddâlistiđ räjioovtâstpargo iästuid ko uárnejuvvojeh sosiaal- já tiervâsvuođâpalvâlusah sämmilijd já tai orniidijn kalgeh väldiđ vuotân kielâ lasseen meid sämmilij sosiaallijd já kulttuurlijd tiilijd. 
Knut Johnsen Kárášjuv spesiaaltuáhtárkuávdáást puovtij oovdân, ete ovdil tááláá Laapi pyecceetipšopirrâduv já Helse Finnmark koskâsii vuolgâttâs- já máksučonâsemlattim sist ellii Suomâst eenâb sämikielâliih äššigâsah, ko vuáhádâh lâi eenâb oovtkiärdán. Kristine Gaup-Grønmo Sämmilii tipšo já aitâr ovdedemkuávdáást Kárášjuuvâst mainâstij, ete sämmilij sosiaal- já tiervâsvuođâpalvâlusâi finnimvuođâ pyereedmân lii vala ennuv porgâhánnáá pargo. Staatâi, kieldâi, pargoadeleijei, hoovdâi já pargei peeleest tarbâšuvvoo čonâdâttâm já ovdâsvástádâs uáiniđ sämmilij tuođâlijd kulttuurân já kielân vuáđuduvvee palvâlemtáárbuid. Sämmilij oovtviärdásij já šiev kvaliteet palvâlusâi turviimân tarbâšuvvojeh ovdâsvástádâs väldim staatâ- já kuávlutääsist, räjioovtâstpargo sehe ohtsâš sämmilâš sosiaal- já tiervâsvuođâtipšoo škovlim. Máttááttâs kolgâččij anneeđ sistees meid tiäđu sämmilij ärbivuáválijn tipšovuovijn. Taažâ seminaarkyesih puovtii sahâvuáruinis oovdân vuávámnáál leijee Säämi Tiervâsvuođâsijdâ – haavâ Finnmarkist. Ton vievâst lii tárguttâs ovtâstittiđ spesiaalpyecceetipšo-, mielâtiervâsvuođâ- já elilâm ulmui palvâlusâid, maid fäälih sämmilijd, ubâlâsvuottân, mii váldá vuotân meid kulttuurlijd sierânâsjiešvuovijd el. sämmilii ivejuurrâm talle ko rähtih tipšovuávám. Taat malli ana sistees meid perruid čujottum palvâlusâid. Finnmarkist ääsih 16 000 sämikielâlâš ässed, Ucjuuvâst já Anarist 4000. Kuávlust láá ohtsis suulân 20 000 máhđulâš äššigâssâd, kiäh tarbâšeh sämikielâlijd spesiaaltuáhtárij palvâlusâid. Oovtâstpargo Suomáin luhostuččij pyereest. Räjioovtâstpargon pyevtittum sämikielâlij sosiaal- já tiervâsvuođâpalvâlusâi ráhtusijd kolgâččij čielgâsmittiđ virgálii oovtâstpargosopâmuš vievâst, mon finnim ovdáničij puoh pyeremustáá Tave-eennâmlij sämisopâmuš peht. Byrokratia kolgâččij kepidiđ já kištottemnjuolgâdusâin kolgâččij leđe máhđulâšvuotâ spiekâstiđ, vâi finnejeh ovdâmerkkân spesiaaltuáhtárpalvâlusâid fällee tipšobuusi já Säämi Tiervâsvuođâsiijdâ palvâlusâid toimâđ Suomâ sämmilijd. Tuáhtárij vuolgâttâsvuáháduvâid kolgâččij toohâđ eenâb oovtkiärdásâžžân sehe pyerediđ tieđettem sämikielâlijd äššigâssáid raajijd rastâldittee sosiaal- já tiervâsvuođâpalvâlusâi kevttimmáhđulâšvuođâin. Lasseen Laapi pyecceetipšopirrâduv já Helse Finnmark koskâsii sopâmuš kolgâččij vijđediđ kuoskâđ vuáđutiervâsvuođâtiipšon. Sosiaal- já tiervâsvuođâsyergi pargovievâ kielâ já kulttuur mättim várás kolgâččij Suomâst leđe siämmáálágán mättimkuávdáš ko Taažâst lii tääl. Seminaar loppâpuátusin pahudui, ete lii tárbu vuáđudiđ pargojuávkku, mii puávtáččij valmâštâllâđ oovdânpyehtim Suomâ, Taažâ já Ruotâ sämitiggijd já tuálvuđ ääši tast ain ovdâskulij säämi parlamentaarlii rääđi peht säämi ministerpargojuávkun já staatân. 
Sämikielâlij já kulttuurmiäldásij sosiaal- já tiervâsvuođâpalvâlusâi pyevtittem stuárráámus hástusin láá jurdâččemvyevih sehe sämikielâlâš pargoviehâ- já reesuursvänivuotâ. Tai vyeittimân tarbâšuvvojeh ohtsâš táttu, škovlim- já kuávlupoolitliih tooimah já ekonomâlij resurssij lasettem. Puoh vuálgá tast, ete merideijein lii olmâlágán tiätu kuávlulijn já kulttuurlijn sierânâsjiešvuovijn. Taažâst láá luhostum lääččiđ maalijd, maid kannat anneeđ ävkkin meid Suomâst. 
Sämitigge juovij stipendijd sämikielâ uáppeid 
Sämitigge juovij škoovlâi kiđđâjuuhlijn stipendijd sämikielâ oopâin pyereest miänástum uappeid. Stipendeh juáhhojii ohtsis 12 uáppei, kiäh lijjii čođâldittám sämikielâ iskos pajeuáppeetutkosijn já 13 uáppei, kiäh pessii vuáđumáttááttâsâst. 
Sämitige stipendâ ožžuu čuávvoo nuorah: 
Madetoja muusikluvâttâh, Oulu: Unna-Maari Pulska (tavesämikielâ) 
Iänuduv luvâttâh: Rosa-Máren Magga (tavesämikielâ) já Mareena Keskitalo (tavesämikielâ) 
Avveel luvâttâh: Milla Moilanen (aanaarsämikielâ), Arla Magga (tavesämikielâ) já Essi Ranttila (tavesämikielâ) 
Ucjuv sämiluvâttâh: Anni Kaisa Koivisto (tavesämikielâ) 
Haukiputaa luvâttâh: Heija Länsman (tavesämikielâ) 
Lyseonpuisto luvâttâh, Ruávinjargâ: Inga Maaret Aikioniemi (tavesämikielâ) 
Suáđigil luvâttâh: Elli-Marja Hetta (tavesämikielâ), Miira Suomi (tavesämikielâ) já Roosa Nuorgam (tavesämikielâ) 
Heta paješkovlâ: Juhán-Tuommá Magga (tavesämikielâ) já Iina-Marja Juuso (tavesämikielâ) 
Aanaar paješkovlâ: Gabriela Satokangas (tavesämikielâ) já Tytti Kuusisto (nuorttâsämikielâ) 
Avveel paješkovlâ: Sara Nuorgam (tavesämikielâ) 
Čevetjäävri škovlâ: Anna-Katariina Feodoroff (nuorttâsämikielâ) 
Kärigâsnjaargâ škovlâ: Matias West (tavesämikielâ) já Nora Pieski (tavesämikielâ) 
Vuáču škovlâ: Jouni Hetta (tavesämikielâ) 
Aleksanteri Kena škovlâ, Suáđigil ks: Teemu Hietala (tavesämikielâ) 
Napapiiri pajetääsi: Katja Anttonen (tavesämikielâ), Eero Anttila (tavesämikielâ) já Jussa Rahko (tavesämikielâ) 
Sämitigge tuáivut luho já pyeri kesiluámu puohháid! 
Uđđâ oppâmateriaaleh anarâš- já tavesämikielâlâš máttááttâsân 
Anarâš- já tavesämikielâ vuáđumáttááttâs várás láá almostum uđđâ oppâmateriaaleh. Anarâškielâlâš nube luoka matematiik kiđđâuási Lohosierâ 2, kiđđâ lii jotkâ ovdil almostittum kuulmâ kiirján. Tavesämikielâlâš máttááttâsân almostuvvii vittâ uđđâ miäldusluhâmuš já ohtâ uđđâsisteddilâs Bluppe-rááiđust .  
Lohosierâ 2, kiđđâ  lii jurgâlum WSOY Matikka-rááiđust, mii almostittoo ubbân anarâškielân. Tavesämikielâlâš Lohkoleaika –nommâsâš jurgâlus rááiđust lii jo škoovlâi kiävtust. Lohosierâ 2 – kirje lii jurgâlâm Iiris Mäenpää. Lasetiäđuh täst.    
Bluppe-rááiđust almostittum uđđâ tavesämikielâliih kirjeh Bluppe mállásat, Bluppe ja albbas, Bluppe ja ealga, Bluppe ja guovžžačivggat já Bluppe ja goddesáhpánat heivejeh miäldusluhâmužžân sehe sämikielâlii ete eenikielâ já vieres kielâ máttááttâsân. Tai lasseen almostui uđđâsisteddilâs ovdil loopân vuobdum  Bluppe ja miessi -kirjeest. Uđđâ kirjeh lii ruotâkielâst jurgâlâm Hannu Kangasniemi. Kielâ tärhistem lii toohâm Jovnna Ánde Vest. Bluppe –kirjeh lii algâalgâlávt čáállám Inga Borg. Lasetiäđuh täst.    
Sämitigge lii almostittâm ohtsis käävci uđđâ materiaalid ive 2014 vuossâmuu ohoi ääigi. Čuávuvâžžân teddilmist vyerdip uđđâsisteddilâs Girjegiisá Oy algâaalgâlávt ive 1993 almostittem Pekka Sammallahti Säämi-suomâ-säämi tavesämikielâ sänikirjeest (Sámi-suoma-sámi sátnegirji). 
Sämitige almostittem oppâmateriaalijd puáhtá uástiđ Sámi duodji-käävpist Sajosist Anarist, seervi nettikäävpist  teikâ sämitige škovlim- já oppâmateriaaltoimâttuvvâst ritva.tammela(at)samediggi.fi. 
Sämitige vaaljah 
Sämitige vaaljah  
Sämmiláid algâaalmugin lii vuáđulaavâst torvejum jieijâs kielân já kulttuurân kyeskee jiešhaldâšem sämikuávlust. Jiešhaldâšem vuáváá já olášut sämitigge ive 1996 rääjist (Laahâ sämitiggeest 17.7.1995/974). Sämitigge lii sämmilij jieijâs aalmugváldálâš ovdâsteijeejuávkku, mon pargon lii tipšođ sämmilij jieijâs kielâ já kulttuur sehe sämmilij sajattâhân algâaalmugin kyeskee aašijd. 
Sämitiggevaaljah toimâttuvvojeh jyehi niäljád ive. Puátteeh sämitige vaaljah toimâttuvvojeh ive 2015. Sämitige vaaljâlävdikodde olášut vaaljâid sämitiggeest adelum laavâ 4 lovo já riehtiministeriö vaaljâlattiimist adelem asâttâs (3.11.2006/965) miäldásávt. Jienâvuoigâdvuođâliih láá sämmiliih, kiäh láá merkkejum sämitige vaaljâluvâttâlmân. Jienâvuoigâdvuođâliih sämmiliih láá meiddei vaaljâtoháliih já pyehtiđ riemmâđ vaaljâin iävtukkâssân. 
Vaaljâluvâttâllâm rähtim já toos ucâlum  
Vaaljâlävdikodde merkkee vaaljâluvâttâlmân taid sämmilijd, kiäh lijjii jienâvuoigâdvuođâliih ive 2011 vaaljâin. 
Ovdebijn vaaljâin vaaljâluvâttâlmân merkkejum ulmui párnááh, kiäh láá šoddâm jienâvuoigâdvuotâahan ađai tevdih 18 ihheed majemustáá vaaljâi majemuš peeivi, merkkejuvvojeh vaaljâluvâttâlmân tast maŋa, ko sij láá almottâm ete aneh jieijâs sämmilâžžân. Taat almottâs kalga toohâđ vaaljâive ovdiipiäláá juovlâmáánu majemuu peeivi räi. Tađe várás jienâvuoigâdvuotâahan šaddee ulmuid postâduvvoo macâttâskooverttáin ucâmušluámáttâh, mon sii kalgeh tevdiđ, vuáláčäälliđ já macâttiđ poostâ peht vaaljâlävdikoodán. Vaaljâluvâttâlmân merkkejuvvojeh meiddei toh ulmuuh, kiäh jiejah ucâluveh kirjálávt vaaljâluvâttâlmân já kiäid vaaljâlävdikodde pááhud jienâvuoigâdvuođâlâš sämmilâžžân. Vaaljâluvâttâlmân puáhtá ucâluđ sämitiggelaavâ 3 § 1 moomeent 1, 2 já 3 saje já 21 § vuáđuld. 
Pivdem vaaljâluvâttâlmân väldimân teikâ tast meddâlistmân kalga toohâđ vaaljâlävdikode taan tárguttâs várás rähtim ucâmušluámáttuváin, mon kalga macâttiđ vaaljâlävdikoodán poostâ peht nuuvt, ete tot lii vuástáväldest majemustáá vaaljâive ovdiipiäláá juovlâmáánu 31 peeivi tme 16.00. 
Almottâs jienâvuoigâdvuođâst  
Vaaljâluvâttâlmân merkkejum sämmiliih uážžuh almottâs jienâvuoigâdvuođâstis, vaaljâluvâttâllâm uáinimnááláorroomääigist já -soojijn já eres vaaljâi tooimâtmân kullee aašijn poostâ peht vaaljâive kuovâ-njuhčâmáánust. Puohháid jienâvuoigâdvuođâ pivdám ulmuid vuolgâttuvvoo ovdil vaaljâluvâttâllâm uáinimnáálápieijâm tiätu tast, ete láá-uv sii merkkejum vaaljâluvâttâlmân vâi iä. 
Vaaljâluvâttâllâm lii uáinimnáálá vaaljâive njuhčâmáánust 10 maŋalâs argâpeeivi, ij kuittâg argâlávurduv. Vaaljâluvâttâllâm täärhib uáinimnááláorroomääigist já -saajeest almottuvvoo almolâš kulluuttâssáin. 
Olmooš, kote lii jieijâs mielâst kuođđum vuoigâdvuođâttáá meddâl vaaljâluvâttâlmist teikâ kiäm kyeskee merkkim vaaljâluvâttâlmist lii puástud, puáhtá kirjálávt vaattâđ njuolgim vaaljâlävdikoddeest majemustáá 14 peeivi vaaljâluvâttâllâm uáinimnáálátolâmân kyeskee ääigi nuhâmist. Vaaljâlävdikode miärádâsân tutâmettum puáhtá tuálvuđ njuolgimvátámuš sämitige stiivrâ čuávdimnáál. 
Iävtukkâs asâttem  
Iävtukkâs sämitige valjáid pyehtih asâttiđ ucemustáá kulmâ jienâvuoigâdvuođâlâš sämmilii majemustáá 31 peeivi ovdil vaaljâtoimâttâs algâttem. Iävtukkâs aasâtmist tieđettuvvoo almolâš kulluuttâssáin. Iävtukkâsasâttâllâm várás kalga tevdiđ vaaljâlävdikode nanodem luámáttuv. Vaaljâlävdi¬kodde kieđâvuš iävtukkâsâi vaaljâtohálâšvuođâ, ráhtá já naanood sijjân kyeskee iävtukkâsluvâttâllâm já almostit ton ájáttâlhánnáá. 
Vaaljâi toimâttem  
Sämitiggevaaljah toimâttuvvojeh vaaljâive čohčâmáánu vuossâmuu oles oho vuossaargâst älgee neelji oho ääigi. Vaaljâäššikirjeh toimâttuvvojeh jienâvuoigâdvuođâláid čohčâmáánu aalgâst poostâ peht kirjejum reiváin já jienâsteijee maaccât vaaljâäššikiirjijd vaaljâlävdikoodán siämmáá náálá kirjejum vuolgâttâssân ko lii jienâstâm. Poostâ peht vuolgâttum vaaljâäššikirjeh kalgeh leđe vaaljâlävdikoddeest jienâirekinistem algâttem räi. 
Jienâirekinistem algâttuvvoo vaaljâi aalgâtmist viiđâd oho vuossaargâ. Sämitige jesânin šaddeh toh 21 olmožid, kiäh láá vaaljâin uažžum enâmustáá jienâid toin iävttoin, et sii juávhust láá ucemustáá kulmâ jeessân jieškote-uv sämikuávlu kieldâst (ohtsis 12). Lasseen täin kieldâin šadda väljejuđ ohtâ värijeessân jieškiäst-uv (ohtsis 4). Vaaljâlävdikodde naanood vaaljâi puáttus čuákkimistis, mii tuálloo kuálmád peeivi jienâirekinistem aalgâtmist. 
12.8.2015: Kulluttâs 
12.8.2015: SÄMETIGGE IÄVTUKKÂSLUVÂTÂLLÂM 2015 lii čujottâsast www.samediggi.fi --> Dokumentah --> Vaaljâh 2015 
Vaaljâlävdikode tiäđáttâs: 
28.6.2014 
13.11.2014 
16.3.2015 
12.6.2015 
29.7.2015 
12.8.2015_1 
12.8.2015_2 
13.8.2015 
24.9.2015 
Sämitige kulttuurtorjui uuccâm 2011 
Sämitigge almoot uuccâmnáál torjuid, moh mieđettuvvojeh sämikielâlâš kulttuur oovdedmân já sämiseervij tooimân čujottum meriruuđâst (Säämi kulttuurmeriruttâ). 
Keejâ almottâs, luámáttuvah já uuccâmravvuuh. 
Säämi kirjálâšvuotâ 
Sajos vihkâmjuhle já Sämitige vaaljâpaje lekkâmtuáluh uárnejuvvojeh cuáŋuimáánu aalgâst 
Säämi kulttuurkuávdáš Sajos vihkâmjuhle já Sämitige vaaljâpaje 2012–2015 juhlelâš lekkâmtuáluh uárnejuvvojeh majebaargâ 3.4.2012. Ovtâstittum juhletilálâšvuotâ álgá ekumeenlâš immeelpalvâlussáin Aanaar sämikirhoost tijme 15.00, mon maŋa Sajos Dolla-auditoriost uárnejuvvoo tuše puávdejum kuossijd uáivildum uánihis lekkâm- já vihkâmtilálâšvuotâ. Juhleh juátkojeh Sajosist puohháid ávus kulttuurehidin tme 20.00. 
Koskoho 4.4.2012 tijme 11–17 uárnejuvvoo ubâ aalmug juhle, kuás säämi kulttuurkuávdáš Sajosist uuvsah láá áávus já tábáhtusah ubâ peeivi ääigi. Aalmugjuhleest lii kähvikuásuttem. Peeivi ääigi Sajos kevtteeorganisaatioh oovdânpyehtih jieijâs tooimâ. Lasseen ohjelmist láá muusik- já teatterčáittuseh, uápistum tálurieggeeh, párnáid uáivildum ohjelm ja kähvikuásuttem. 
Majebaargâ 3.4. kulttuureehid já koskoho 4.4. aalmugjuhle täärhib ohjelmist tieđettuvvoo maŋeláá. 
Ohtâvuotâ 
Sajos 
99870 Inari 
Sähköposti http://www.sajos.fi/ 
Puh. 010 839 3109 
Gsm: 050 364 1378 
Puh. 050-5651346 
Av-teknikko Joonas Saari Puh 040-5347738 
Av-teknikko Janne Lappalainen 
Puh 010 8393156 
Laitoshuoltaja Pirkko Pieski 
Puh. 050-5651130 
Puh. 050-5650888 
Toimistosihteeri Ritva Tammela 
Puh. 040-7644543 
SAAMELAISKÄRÄJÄTSaamelaiskäräjätSajos 99870 INARI Puh. 010-839 3100Email: 
				www.samediggi.fi 
				Pia RuotsalaSajoksen johtaja, hallintopäällikkö ma.Puh: 010 839 3106Gsm: 040 726 2688 
Säämi kulttuurkuávdáá Sajos vuáđukeđgi muvrájui 
Säämi kulttuurkuávdáá SAJOS vuáđukeđgi muvrájui Anarist táálu huksimsaajeest tuorâstuv 10.6.2010 tme 14 álgám tilálâšvuođâst. Tilálâšvuođâ juhlesárnon lâi ovdâskode staatâvarijváljukode saavâjođetteijee, aalmugovdâsteijee Hannes Manninen. 
Kuávdoo Aanaar markkân, Juvduu riidon já Aanaarjäävri paaldân pajaneijee säämi kulttuurkuávdáá keđgijuálgán muvrájui meetaalpuureeh, mon siste lijjii eres lasseen vuáđukirje (nelji jieškote-uv kielâversio; suomâkielâlâš, aanaarkielâlâš, nuorttâkielâlâš já tavekielâlâš), šlaantah, moh tääl láá kiävtust, Anarist almostuvvee uđđâsumoseh páihálâšaaviseh (Inarilainen, Ávvir, Lapin Kansa já Pohjolan Sanomat) já ärbivuáváliih sämmiliih, Sámi Duodji -pyevtittâsmerháin riäidudum tyejeh. 
Siijdâst jotkum juhletilálâšvuođâst juhlesaavâ toolâi ovdâskode staatâvarijváljukode saavâjođetteijee aalmugovdâsteijee Hannes Manninen. Sämitige saavâ toolâi Sämitige saavâjođetteijee Klemetti Näkkäläjärvi, kevttee saavâ toolâi proojeektjovdâ Juha Guttorm já huksiitteijee saavâ toolâi Senaatti-kiddoduvâi hovdâ Jukka Liede. Aanaar kieldâ tiervâttâs puovtij Aanaar váldustiivrâ saavâjođetteijee Teuvo Katajamaa. Tilálâšvuođâ juhlemusikkist västidij Annukka Hirvasvuopio-Laiti. 
Tiervâpuáttim kielâiâláskittemehidân ! 
Sämikielâ iäláskittemohjelm vuávájeijee pargojuávkku čokkân Anarist 29.-30.8. já puávdee puohâid, kiäh láá perustum sämikielâ puátteevuođâst já iäláskitmist, savâstâllâđ, muštâliđ jieijâs vuáttámušâin, kuldâliđ iärásij vuáttámušâid já toohâđ iävtuttâsâid kielâ iäláskittemohjelm pargojuávkun. 
Puohah láá pyereestpuáttám ávus ehidân Aanaar Kultahovin vuossaargâ 29.08. tme 19 rääjist. Tilálâšvuođâst lii še oláttâsohjelm já ton lasseen tobbeen lii máhđulâšvuotâ rijjâ oovdânpyehtiđ muusik- tâi eres kulttuurohjelm. Káhvástâllâm. TIERVÂPUÁTTIM FÁÁRUN! 
Oppâmateriaaleh interneetist 
Nettisaje  - Nettisaje lii saje, kost anarâšah pyehtih jyehiđ tiäđuid, savâstâllâđ já kavnâđ jieškote-uvlágán materiaalijd tego čalluid, kuuvijd, lavlui saanijd já oppâmateriaalijd.   
Ohtâvuotâ  - nettiaavis vuossâmuš ulme lii jyehiđ vuáđutiäđuid säämi siärváduvâst já säämi aalmugist onnáápeeivi syemmilâš já tave-eennâmlâš siärváduvâin já uápistiđ perusteijeid eres käldeesijđoid interneetist.  
Säämi kielâlävdikode   
E-girji  (tavesämikielâ)  
E-skuvla.no  (tavesämikielâ)  
Anarâšah   - Siijđoid lii pyevtittâm Sämimuseo Siida - Saamelaismuseosäätiö ohtsâšpargoin Anarâškielâ servi rs:in Máttááttâsministeriö uásiruttâdâssáin.  
Nuorttâlii  -  Sääʹmjieʹllem. Siijđoid lii pyevtittâm Sämimuseo Siida - Saamelaismuseosäätiö  
Maahisweb  -  Siijđoid lii pyevtittâm Sämimuseo Siida - Saamelaismuseosäätiö  
- tavesämikielâ 
- anarâškielâ 
- nuorttâlâškielâ 
YLE Sámi radio  (párnái TV-ohjelm Unna Junná, párnái radio-ohjelm Binna Bánna)  
SVT Sápmi  - párnái TV  
NRK Sámi radio  - párnái TV  
Cugu  (tavesämikielâlâš párnái sijđo)  
Eanadállu  (tavesämikielâlâš spellâ)  
Säämi Kielâkäldee almostit sämikielâi uđđâ terminologia já noormâid. 
Bohccostallit –juávkun kijttoseh Oulust 
Säminuorâid ovdâstâm Bohccostallit –juávkku uážui kijttosijd já kunneemainâšume Oulust väldikodálii 
20.-22.5. virkkuus čáittusijnis  (njuovvâm). Tábáhtusân uásálistii paijeel 1100 nuorrâd já párnážid 126 juávhust, main Avveel vyeliškoovlâ kulmâ nieidâ já nelji kaandâ lijjii nuorâmusah. 
Juávhu stivrejeijeeh, mattáátteijeeh Bigga-Helena Magga já Rauna Mätäsaho láin ilolávt oláttum jieijâs juávhu miänástume keežild. Taansâ juurdâ vuolgij jakutialii Sykkys –tanssâjuávhu čáittusist Ijâttis Ijjâ –tábáhtusâst Anarist 2010. 
Oulu tábáhtusân uásálistij meid Avveel luvâttuv Villasat -juávkku tanssáin Doaivut ja vuoimmehuvvat (Tuáivuđ já navcâttuđ). Juávhu vittâ nieidâ lijjii jieijah ráhtám koreografia tanssâ- ja draamamáttáátteijee Teija Sonkkila iššijn, kote tooimâi še juávhu stivrejeijen. Taansâ juurdâ vuáđuduvá elleekován Kuovdâkiäinu stuime, mast meiddei čáittus tyehin čuoijâm Mari Boinen muusil lâi luoihâttum. Nieidâi máttáátteijee Marjaana Aikio lâi kuárrum fiijnâ já ivnáás lávdástâllâmkaarvuid. 
Pááikán vyelgimin 
Kooveest váiluh luvâttuv uáppee Anne Olli sehe stivrejeijeeh Marjaana Aikio já Teija Sonkkila. Čuovâkove: Anni Näkkäläjärvi. 
Sämitige stivrâ lii tutâmettum POLURA iävtuttâsâi 
Sämitige stivrâ adelij 17-sijđosâš ciälkkámuš Eennâm- já meccituáluministeriö valmâštâllâm stiivrâ iävtuttâsâst puásuituálu- já luánduiäláttâsâi ruttâdemlaavâst (maŋ. POLURA) čuákkimistis 28.5.2009. 
Sämitigge lii uáli tutâmettum tom vuáhán maht POLURA-lahâasâttâs lii valmâštâllum. Ive 2007 vuáđulahâváljukodde lii vaattâm, et sämitige ovdâstem lahâvalmâštâlmist kalga visásmitteđ aalgâ rääjist já staatârääđi kalga riemmâđ olesuđâsmitmân, mast sämmilij kulttuurlâš já vuoigâdvuođâlâš sierânâssajattâh váldoo ääšimiäldásávt vuotân. Vuáđulahâváljukode raavâ ij lah olášum. Sämitigge uáiná-uv POLURA iävtuttâs lemin čielgâsávt säämi aalmug já säämi puásuituálukulttuus olgošteijee verdittijn máddáápiälááš puásuituálun. Sämitigge lii uáli tutâmettum lahâteekstân já ton sistetoollâm äššifeiluid já teevstâst spejâlistee munejuurdâlâšvuotân säämi puásuituálu kuáttá. 
Tiađáttâs 
Tiörv! Mun lam Anna Lumisalmi, 21-ihásâš nuorttâsämmilâš nieidâ (2008) 
Algâalgâst mun lam vuálgus Avelist, mut majemuid kulmâ ive lam aassâm Maadâ-Suomâst, vistig ive Helsigist, já tääl pajeláhháá kyehti ive Imatrast. Luuvâm tääl nube ive mađhâšem áámmátollâškoovlâst já valmâštuum muádi ive keččin restonomân. Hárjuttâm eromâšávt lávlum já motomin meid tánssám, puzzâpáálu spellâm já čäällim, sehe mađhâšâdâm mielâstân – nuuvt ennuv ko uáppeebudjet suává. Viehâ stuorrâ uási astoääigist tuálvu meid tutortoimâ, mast lam lamaš mieldi taan ive, já ihejorgálduvâst must šadda viehâ tuođânálásávt mii škoovlâ mađhâšem ohtâduv uđđâ váldututor. 
Muu eenikielâ lii suomâkielâ, já máátám-uv nuorttâsämikielâ tuše motomijd celkkuid, mut iberdâm kale kielâ ucánjáhháá eenâb ko maid sáárnum. Ettâm luhostuvá viehâ pyereest, jis luuvâm sämikielâ jiänusin pápárist. Lam-uv majemuid vittâ ive ráhtám tyelittälli nuorttâsämikielâlijd ortodoksâlijd rukkoosohjelmijd YLE Sämiradion ejijnân kanttor já Sämitige jeessân Erkki Lumisalmijn. Tain lam selvânâm, ko iäččám lii čáállám munjin valmâšin puoh, maid lii kolgâm luuhâđ. Lam lamaš meiddei mieldi lávlumin lávlumjuávhust kulmii Helsigist uárnejum nuorttâsämikielâlii immeelpalvâlusâst. 
Ličij tuođâi fiijnâ mättiđ kielâ pyerebeht-uv já muu váhá vääivid, et kielâ iä sárnum mii pääihist, ko lijjim ucce. Lam motomijd keerdijd algâttâm škovlâääigi sämikielâ tiijmijd, mut kielâ oppâm ij lah luhostum vuárdámušâi mield. Ovdâmerkkân luvâttuvâst máttááttâs uárnejui káidusmáttááttâssân televisio pehti, já tom lâi väädis čuávvuđ, ko ohtâvuotâ potkânâdâi ubâ ääigi. Nuorttâsämikielâ tiijmijn lii kuittâg lamaš tommittáá ävkki, et oskomield uássin toi keežild must lii lamaš älkkep oppâđ ruošâkielâ, mii lii mii škoovlâst págulâš kielâoppâ aainâs motomij kuursâi verd. Nuorttâsämikielâst já ruošâkielâst ko láá mottoom verd tuođâi siämmáásullâsiih säänih, já motomeh pustaveh. Ryešilijd pustávijd oppim-uv tuše muádi tiijmest. 
Sämmilâšvuotâ ij oinuu tááláá ääigi meendugin ennuv muu argâelimist, mut lam uáli čiävláá jieččân madduin. Lam huámášâm, et ovttuu ko ulmuid maainâš lemin sämmilâš, te sij láá tuođâi-uv positiivlávt hiämáskâm, tobdeh áášán mielâkiddiivâšvuođâ, já halijdeh kuullâđ ääšist lase. Maaŋgah láá ettâm, et niävtám sämmilâžžân, motomin joba ovdil ko ubâ láá tiättámgin muu lemin sämmilâš. Veikkâ lam-uv čiävláá jieččân sämmilâš madduin já tast, kost lam vuálgus, te jiem kuittâg osko, et varriiččim kuássin maasâd Sáámán, jiem kuittâg ovdil iäláttâhave. Säämist lii hitruu eelliđ ain kooskâi, mut monnii suujâst lam ovttuu tubdâm lemin eenâb koođijn stuárráábijn kaavpugijn. 
Säämist siijdah já kaavpugeh láá uáli uceh, et máhđulâšvuođah uđđâ uálmui kuáhtáámân láá tuođâi uccáá – já mun lam ovttuu navdâšâm uđđâ ulmui kuáhtáámist sehe tast, et pirrâ láá meid ennuv omâs ulmuuh já vala tuđhâmettumeh máhđulâšvuođah já sajeh. Valmâštume maŋa várriim meddâl Imatrast, kenski Helsigân, kenski monnii eres kaavpugân. Lii meid ain máhđulâš, et varriim aaibâs nube enâmân. Lam ain nievdâm jieččân finnoduv vuáđđudmist-uv já tot puávtáččij leđe kenski kähviviäsu, tâi talle pyerebeht-uv maađhâšmân lohtâseijee ohjelmpalvelemirâttâs. Puátteevuotâ lii vala návt nuorâ avveest tuođâi áávus. Keevâi maht peri, te sämmilâšvuotâ šadda leđe ain stuorrâ uási mii identiteet, aassimba talle Avelist tâi Pariisist. :) 
(Kooveest Anna Piätárist čohčuv 2008) 
Kongres- já tábáhtuspalvâlusah 
Säämi kulttuurkuávdáá äššigâspalvâlusohtâduv, Kongres- já tábáhtuspalvâlusâi pargon lii västidiđ kuávdáá ohtâsii tiilij markkânistmist, vyebdimist já väärridmijn, huolâttiđ tábáhtus- já čuákkimorniistâlmijn sehe tipšođ tekniik-, informaatio- já vahtâmiäštárpalvâlusâid.  
Kongres- já tábáhtuspalvâlusâi tileh láá kulttuurkuávdáá vuossâmuu keerdist, aula já čuákkimviistij ohtâvuođâst. 
Lasetiäđuid sämikulttuurkuávdáš Saijoos ohtsâštiilijn, moh láá laiguttemnáál, uážuh Saijoos päikkisiijđoi Čuákkimpalvâlusah- já Tileh -siijđoin. 
Saijoos Čuákkim- já tábáhtuspalvâlusâin já äššigâspalvâlusâst västideh:  
* Markkânistimhovdâ Johanna Alatorvinen 
* Av-teknikkár Joonas Saari 
* Av-teknikkár Janne Lappalainen 
* Toimâtilehuolâtteijee Pauli Vuolab 
* Lájádâshuolâtteijee Pirkko Pieski 
Sämitigge palhâšij viššâlis sämikielâ uáppeid 
Sämitigge juovij škoovlâi kiđđâjuuhlijn stipendijd sämikielâ oopâin pyereest miänástum uappeid. Stipendeh juáhhojii ohtsis 10 uáppei, kiäh lijjii čođâldittám sämikielâ iskos pajeuáppeetutkosijn já 14 uáppei, kiäh pessii vuáđumáttááttâsâst. 
Sämitige stiipeend ožžuu čuávvoo nuorah: 
Avveel luvâttâh: Anna-Katariina Feodoroff (nuorttâsämikielâ), Aaro-Juhana Fofonoff (nuorttâsämikielâ), Petteri Feodoroff (nuorttâsämikielâ), Mira Rauhala (tavesämikielâ), Nora Pieski (tavesämikielâ), Janrik Magga (tavesämikielâ) já Rauna Saijets (tavesämikielâ) 
Ucjuv sämiluvâttâh: Sunná Länsman (tavesämikielâ) 
Suáđigil luvâttâh: Juho Yliriesto (tavesämikielâ) 
Janakkala luvâttâh: Heini Kaartokallio (tavesämikielâ) 
Čevetjäävri škovlâ: Juuso Fofonoff (nuorttâsämikielâ) 
Vuáču škovlâ: Juuso Hetta (tavesämikielâ) 
Heta paješkovlâ: Marianne Ketola (tavesämikielâ), Morten Labba (tavesämikielâ), Juhan-Tuomma Mäkitalo (tavesämikielâ), Nils-Matti Näkkäläjärvi (tavesämikielâ) já Nea-Maria Valkeapää (tavesämikielâ) 
Aanaar škovlâ: Saara Seipiharju (anarâškielâ) 
Kärigâsnjaargâ škovlâ: Pinja Pieski (tavesämikielâ) 
Ucjuv škovlâ: Hánsa Korpi (tavesämikielâ) 
Avveel pajetääsi: Áilu Arianaick (tavesämikielâ) 
Kilbisjäävri škovlâ: Ingasofia Kalttopää (tavesämikielâ) 
Aleksanteri Kena škovlâ, Suáđigil: Tuija Vaarala (tavesämikielâ) 
Maikkula škovlâ, Oulu: Bikka Veijola (tavesämikielâ) 
Čuákkimpaketteh 
Säämi kulttuurkuávdáš Sajosist puigâ sämmilâš kietâtyeji, säämi tyeji, lii áárvust. Saijoos čuákkimpaketteh láá nomâttum tuojij amnâsij, kole, siilbâ já proonsi mield. Silbâ lii ärbivuáválumos sämituojij aamnâs. Siilbâst ráhtojeh tivrâs silbâčiiŋah tego soljoh já almai puáhháá silbâpuáluh. Sämikielâlij nomâiguin paječaallum čuákkimpaketteh láá čuákkejum siskáldâs vijđoduv mield. 
- čuákkimviste väridum 4 tiijmán 
- čuákkimišedejee/av-teknikkár palvâlusah 2 t 
- kähvi já njálgá liäibustâh 
- peivimäälis teikâ eehidpittá stellejum peevdist 
Hadde ive 2015: 35 eur/olmooš 
Ucemus olmoošmeeri: 10 olmožid 
SILBA (silbâ)     
- čuákkimviste väridum 8 tiijmán 
- čuákkimišedeijee/av-teknikkár palvâlusah 4 t 
- iiđeedkähvi já sálttáá liäibustâh 
- peivimäälis stellejum peevdist 
- eehidpeivikähvi já njálgá liäibustâh 
Hadde ive 2015: 49 eur/ olmooš 
Ucemus olmoošmeeri: 10 olmožid 
GOLLI (kolle)   "Stuorrâ miärádâssáid"   
- tiervâpuáttim Sajosân, čuákkim álgá 
- čuákkimviste väridum 8 tiijmán 
- čuákkimišedeijee/av-teknikkár palvâlusah 4 t 
- iiđeedkähvi já sálttáá liäibustâh 
- peivimäälis stellejum peevdist 
- peivikähvi já njálgá liäibustâh 
- sämikulttuurčájáttâs (om. muusik), 30 min 
- ehidâsmäälis (kuobârmääli, poccuusteikkâ já laapi leibivuástá), ij siskeeld juhâmušâid 
- čuákkimviste väridum 4 tiijmán 
- čuákkimišedeijee/av-teknikkár palvâlusah 2 t 
- iiđeedkähvi já njálgá liäibustâh 
- peivimäälis stellejum peevdist 
- sämmilâš feerim. Valjii mottoom čuávuváin: 
a) uápistum kollim Siijdâst, 2 t 
b) Aanaarjäävri ruossâlistem/Muotâkamuvmokkemätki, 2 t 
c) puásuituálukollim 
- káhvástâllâm aktiviteetpääihist 
Koijâd falâlduv jieijâd juávkun!  
Huám! Sajos väljee čuákkimviste juávhu stuáruduv mield. 
Väärridmeh:   
Sajos/Čuákkim- já tábáhtuspalvâlusah 
Puh 010-839 3109 
Sleđgâpostâ: 
♦ ♦ ♦ ♦ ♦ ♦ ♦ ♦ ♦ ♦ ♦ ♦ ♦ ♦ ♦ 
PETTERI LAITI LII OOVDÂSTJOTTEE SIILBÂ JÁ TÄÄVTI OOVTÂSTMIST SOLJOČIIŊÂIN  
"Silbâ lii anolâš čiŋŋân, materiaallin tot lii älkkee amnâstiđ já tot lii kevttum lonottemtiŋgân. Masa jyehi säminisonist lii soljo teikâ eenâb. ", muštâlij aanaarlâš ärbivuáválâš sämituáijár Petteri Laiti siilbâ kevttim merhâšuumeest sämmilâš kietâtyejiärbivyevist (Strömssö 9.10.2011). Pajekooveest lii Petteri Laiti rähtim soljo. Laiti Samekki - kävppi-pargopáájá lii Aanaar markkânist.  
KOLE JÁ PROONSI KEVTTIM SÄÄMI TYEJEEST Petteri já Sami Laiti Samekist muštâláin, ete suái kevttiv säämi tyejeest kole tuše tiiláámist. Kole puáhtá kuáivuđ meid sämikuávlu enâmist. Proonsi Laitih kevttiv el. niijbij heervâtmist, proonsi suái iävá keevti čiiŋâi vuáđuamnâsin.  
UĐĐÂ SUUNNÂTTÂLLÂM SÄÄMI TYEJEEST  
"Muu ruottâseh uáinojeh nanosávt čiiŋâin, moi fáádáh šaddeh tave luándust, ärbivyevist já kulttuurist. Rähisvuotâ tave luándun ovtâstittum kietâtyejitááiđun finnee muu rähtiđ sämifáddásijd čiiŋâid uđđâáigásâš vuovijn, ärbivuovijd kunnijâtmáin", maainâst sämmilâš čiŋŋâčeppi Johanna Labba päikkisiijđoinis. Nube kooveest lii Silba Design rähtim soljo.  
Sämitigge juovij stipendijd ollâtääsi uáppeid 
Sämitigge mieđettij ohtsis kuttâ 500 euro stiipeend sämikielâ já sämikulttuur ollâtääsi uáppeid. Stipendih juáhhojii Säämi kulttuurkuávdáš Saijoos váldu-urkkodeijen tuáimám Keski-Suomen Betonirakenne Oy skeŋkkim já sämitige ruuđâin. Stiipeend uusâi ohtsis 18 uápped. 
Stipendih mieđettuvvojii čuávvoo uáppeid: Inga Påve Idivuoma (Kiärun/ Sámi allaskuvla), Marjo Magga (Vuáčču/ Sámi allaskuvla), Berit Sonkamuotka (Iänudâh/ Oulu ollâopâttâh), Sierge Rasmus (Jyväskylä/ Oulu ollâopâttâh), Inger-Elle Suoninen (Aanaar/ Sámi allaskuvla), Joni Saijets (Kärigâsnjargâ/ Oulu ollâopâttâh). 
Stipendijn meridij sämitige škovlim- já oppâmateriaallävdikodde čuákkimistis 27.10.2013. Lävdikodde pahudij iloin, ete stiipeenducâmušah pottii ennuv, eres kuávluin, maaŋgâin škovlimsuorgijn já kuulmâ staatâst. Siämmást lävdikodde šalligâšâi tom, ete stiipeendruttâ lâi uccáá jyehimnáál. 
Sämitige puhelinnumereh muttojeh 1.9.2008 
Sämitige puhelinnumereh muttojeh 1.9.2008 rääjist. Uđđâ nummeer lii 010 839 3100. Puhelinnummeer palvâl argâpeeivij tme 9.00–15.00. 
Sämitige faksânummeer lii 010 839 3101. 
Äššigâš puáhtá suáittiđ ulmuu puhelinnumerân jo-uv njuolgist suu njuálguvaljimnu-merân 010 839 +neeljinummeersâš vyelinummeer tâi mätkipuhelinnumerân. Sämitige pargojuávhu uđđâ puhelinnumereh kávnojeh čujottâsâst www.samediggi.fi > Ohtâvuođâtiäđuh. 
Nubástus maŋa Sämitige äššigâšpalvâlem já ulmui fattim puáráneh. 
Suáittim 010 -algâsâš numeráid máksá 8,21 senttid/suáittu + 5,90 senttid/miinut jyehi kuávlust Suomâst sraŋgâpuhelimáin suáitidijn. Mätkipuhelimáin suáitidijn lii hadde 8,21 senttid/suáittu + 16,90 senttid/miinut. Hadeh tuálih siste 22 % árvulaseviäru. Olgoenâmijn suáitidijn hade miäruštâl páihálâš operaattor. 
Sämitige mätkipuhelinnumeráid soittum suáitui hadde lii áššigâš kevttim operaattor mätkipuhelinhade miäldásâš. 
Kulttuurtorjui uuccâm 2009 
Staatâ budjetist ive 2009 lii iävtuttum 205 000 eurod sämikielâlâš kulttuur oovdedmân jâ sämiseervij tooimân. Sämitigge almoot taan meriruuđâst torjuid uuccâmnáál. 
Toorjâucâmušâid kalga toimâttiđ kulttuurlävdikoodán majemustáá 30. skammâmáánu 2008 räi čujottâssáin: Sämitigge, Kulttuurlävdikodde, PL 41, 99801 Ucjuuhâ. Uuccâmluámáttuvâid já lasetiäđuid finnee kulttuurčällest puh. 010 839 3103 já fax 010 839 3131 sehe šleđgâpoostâst 
Luámáttuvâid puáhtá meiddei printtiđ Sämitige viermisiijđoin čujottâsâst www.samediggi.fi 
Kevtteeh 
Säämi kulttuurkuávdážân šaddeh toimâvisteh Sämitiigán, sämikulttuurân kullee maaŋgâpiälásâš tooimân sehe säämi máttááttâs- já tutkâmuštooimân. Tai lasseen viäsu kuávdášlâš visteh láá maaŋgâtoimâ- já palvâlemsyergi pirrâ čokijdeijee ohtsâšvisteh: lávdástâllâm-, škovlim- já maaŋgâtoimâvisteh sehe raavâdviäsu. Ohtsâšvistij kevttim lii tehálâš uási ubâ kulttuurkuávdáá tooimâ. 
Säämi kulttuurkuávdáš lii vuosâsajasávt uáivildum sämmilij jieijâs kiävtun. Tast lii meeri šoddâđ Suomâ sämmilij jiešhaldâšem sehe ellee já ovdáneijee sämikulttuur symbool, mon kuávdášlâš toimâlâš uáivilin lii sehe kattiđ ärbivuáválâš kulttuur já ovdediđ sehe uđâsmittiđ säämi ohtsâškodde-eellim. 
Váldu-uáivil lasseen fáálá kulttuurkuávdáš vijđes, uđđâáigásâš já ollâtásásâš ohtsâškevttimvistij (čuákkim-, auditorio-, maaŋgâtoimâ- já lavdastâllâmsajeh sehe studiovisteh) áánsust eromâš máhđulâšvuođâid orniđ áinoošlajâsâš pirrâsist maaŋgâmuđušijd čuákkimijd, konfereensâid já tábáhtusâid. 
Nuuvtpa säämi kulttuurkuávdáš lii-uv siämmáá-áigásávt sehe Suomâ sämmilij parlamenttáálu já kulttuur-, škovlim- já mättimkuávdáš já meiddei tábáhtustáálu sierâlágán čuákkimijdiskuin, muusik , elleekove- já teatterčáittusijdiskuin. Pald-paldluvâi tah uásitooimah tuárjuh nubijdis siskáldâsâidiskuin já vistijdiskuin. 
Säämi kulttuurkuávdáá válduláigulâžžân tuáimá Sämitigge, mii tastoo laigut viistijd eres kevtteid. Säämi máttáátâskuávdáš lii Sämitige lasseen táálu nubbe váldukevttee. Eres táálu kevtteeh láá Aanaar kieldâ kirjerájutoimâ, Sámi Duodji ry (säämi tuájárij servi), SámiSoster ry (sämmilij sosiaal- já tiervâsvuođâsyergi servi), Laapi läänihaldâttâs sehe vuáđudemvuálásiih Säämi arkkâdâh já raavâdviäsu. 
Sämimuusik 
Sämimuusik lii onnáá peeivi siävuttâs puárrás já uđđâ. Sämimuusik madduuh láá jieŋâlâsâst ärbivuáválii sämimusikkist juáigusist, leu’ddist já liivđest, moh láá ärbivuáválii sämimuusik šlaajah Suomâ pele sämikuávlust. Eres sämimuusik ärbivuáválij vookaalmuusikšlaajâi lassen kávnojeh puohâin máhđulijn muusikgenrein rääpist huumpan. 
Ärbivuáválii sämimusikkist láá maaŋgah vuáđuprinsiipeh, moh láá siämmáásullâsiih Viestâr-Siberia maaŋgâi algâaalmugij musikkijn. Taah aalmugeh láá eres lasseen nenetseh, enetseh, nganasaneh já selkupeh. Tehálumos ovtâsteijee tahhee lii tot, et muusiklii olgosadelem riäidu lii ulmuu jienâ, iäge čuojânâsah lah kevttum. Nubbe tehálâš ovtâsteijee tahhee lii tot, et nuusik oovdânpuáhtoo ohtuunis. Taah prinsiipeh tuálih tiäivás ärbivuáválii sämimusikkist. Ärbivuáváliih säämi vookaalmuusikšlaajah oovdânpuáhtojeh instrumentâittáá já toh láá táválávt oovdânpuohtum ohtuunis. 
Tavesämmilâš juáigus lii tobdosumos ärbivuáválijn säämi vookaalmuusikšlaajâin. Tot lii tavesämmilij ärbivuáválâš muusik já ton nabdeh lemin ohtâ Euroop puárásumosijn ain ellee muusikärbivuovijn. Juáigus ađai lyeti lii ohtuunis oovdâbpuohtum vookaalmuusik. Juáigus čuásáttuvah pyehtih leđe maaŋgah, táválumoseh juáiguseh láá olmoošjuáiguseh. Juáigusáin čujottuvvoo juáigus čuásáttâhân já puohân mii toos lohtâs. Tot kote juáigá, ij juoigâ juáigus, pic juáigá kiännii (juáigus čuásáttuv). Ovdâmerkkân tavesämikielân iättoo: ”Mun juoiggan Heikka Niillasa”, ”Mun juoigâm Heeihâ Nijlâs”. Juáigus čuásáttuvah pyehtih ulmui lasseen leđe sajeh, elleeh, luándu tâi mii peri fáádáid mon jyeigee haalijd juoigâđ. Tavesämmilâš juáigusist láá maaŋgah páihálâšstiijlah já nanosumosávt iäráneh nubijnis Iänuduv-Kuovdâkiäinu já Tiänuleve juoigâmärbivyevih. Juoigâmärbivyevi lasseen lii tavesämmilijn noonâ salmâveisidemärbivyehi, mast kale tast-uv lii kulluumist juoigâmärbivyevi vaikuttâs. 
Aanaarsämmilij ärbivuáválâš muusik lii livđe. Livđe-ärbivyevist lii ohtâvuotâ tavesämmilij juáigusáid. Liivđeh láá eres lasseen ulmuin já ellein. Uásild aanaarsämmilijn já tavesämmilijn lii lamaš ohtsâš repertuaar. 
Tiina Sanila-Aikio lávdástâlmin Nuorttâlâšâi asâttem 60-ive juhleest. 
Nuorttâsämmilij ärbivuáválâš muusik lii leu´dd. Leu´dd tuálá siste ulmuid, eellimpirrâs já páihálâšhistorjá kovvejeijee muštotiäđu. Vassi Semenoja, ohtâ Suonnjel leu´dd-ärbivyevi miäštárijn, lii kuvvim leu´dd etâmáin: ”Leu´dd muštâl tast maht ulmuuh láá iällám.” Leu´dd lii rááhtuslâš prinsiipâi peeleest čuuvtij ereslágán ko tavesämmilâš juáigus. Pyerebeht-uv ohtâvuotâ kärjillii já ryešilii ärbivuáhán lii nanos. Leu´ddijn muštâluvvojeh čuásáttâhulmuu eellim tábáhtuskuáhtáseh tábáhtusah ovdáneijee ráiđun. 
Eres ärbivuáválâš säämi vookaalmuusikstijlâ ovdeláá máinâšum stiijlâi lasseen lii vuolie, mii lii maadâsämmilij ärbivuáválâš muusik. Maadâsämmilâš kuávlu olá Ruotâst já Taažâst maaŋgâid čuođijd kilomeetterijd näpikiärdu máddáábel. 
Säämi populäärmuusik ovdánem aalgij 1970-lovvoost ko Nils-Aslak Valkeapää almostitij album ”Vuoi Biret-Máret, vuoi”. Tot lâi vuossâmuš skiärru mast juoigâmärbivyehi lâi ovtâstittum uárjienâmij čuojâlmâssáid. Valkeapää láá čuávvum maaŋgah sämiartisteh main aalmugijkoskâsávt tobdosumoseh lává Mari Boine já Wimme. Onnáá peeivi sämiartisteh ovtâstiteh munejurduittáá jieškote-uvlágánijd muusikgenreid juáigusân já rähtih jieijâsmallisii lávlummuusik. Sämikielân räppäjuvvoo já sämimuusik čuávu aalmugijkoskâsij muusiktrendij suundijd. Maaŋgah muusiktábáhtusah sehe sämiradio já -televisio tuálih paijeem moodeern já uáli ellee säämi muusikkulttuur. Uđđâ suhâpuolvâ šadda pirrâduvâst, mii čiävláht váldá tiäđu säämi ärbivyevist. 
Tekstâ: Anna Näkkäläjärvi 2011 
Kove: Ulla Isotalo 
Käldee: Jouste, Marko, , Suomâ muusik historjá: Aalmugmuusik, 273-307, Asplund ye. 
Liiŋkah: 
Ijahis idja - algâaalmugij muusiktábáhtus 
Kuovdâkiäinu pessijâštuáluh 
Algâaalmugij muusiktábáhtus Riddu Riđđu 
Amoc   
Wimme 
SomBy 
Vilddas 
Ulda 
Niillas Holmberg & Roope Mäenpää 
Ánnámáret Ensemble 
Mari Boine 
Áigi 
Alit Boazu 
Sámi Jienat –lávlumjuávkku 
Säminuorah čuovviittii merideijeid 
Sämitige nuorâirääđi já Suomâ säminuorah ry ornijn Helsigist seminaar säminuorâi tááláá tiileest já puátteevuođâst Suomâst. 
Seminaarist säminuorah puohtii uáinusân sijjân äigikyevdilijd já tehálijd aašijd. Ärbivuáválâš iäláttâsâi tááláš tile, eenikielâ merhâšume, säämi máttááttâsvuávám tehálâšvuotâ já olgosämmilâšvuotâ lijjii tehálumoseh ääših, maid nuorah puohtii jieijâs saavâin uáinusân. 
Säminuorâi uáinui lasseen seminaarin lijjii puávdejum puohâi ovdâskoddeest čokkájeijee piäláduvâi ovdâsteijeeh paaneelsavâstâlmân, mast piäláduvah ožžuu västidiđ jieijâs piäláduv linjá miäldásávt sämmilijd já aainâs säminuorâid kyeskee koččâmâššáid. 
Seminaar lehâstij Suomâ sämitige saavâjođetteijee Klemetti Näkkäläjärvi. Näkkäläjärvi luptij jieijâs saavâst uáinusân šiev ovdâmerkkân vaikuttemmáhđulâšvuođâin nuorâi aktiivlâšvuođâ sämipolitiikâst. 
Sämitige nuorâirääđi saavâjođetteijee Laura-Maija Niittyvuopio muštâlij jieijâs sänivuárust nuorâi máhđulâšvuođâin já hástusijn vaikuttiđ jieijâs aššijd. ” Säminuoráid lii ovdánmin máhđulâšvuotâ  vaikuttiđ säminuorâi sajattâhân. Väldikodálávt taan  máhđulâšvuođâ ovdánem kalga turviđ ekonoomlávt pisovâš čuávdusijguin já resurssijguin.” 
Paaneelsavâstâlmist lijjii mieldi Suomâ Kuávdáá Simo Rundgren, Suomâ Sosiaaldemokraatlâš Piäláduv Johanna Ojala-Niemelä, Suomâ Ruátálâš aalmugpiäláduv Astrid Thors, Aalmuglâš Kokoomus Heikki Autto já Ruánáá Lito Outi Alanko-Kahiluoto. Paneelist eromâšávt äigikyevdilis äššin pajanij ILO 169-sopâmuš, já toos oovdân puáttám kyehti sierâlágán uáinu säminuorâi jieijâs koččâmâššáid. RAP já Ruánáá lito ovdâsteijeeh ettii piäláduvâi linjâžân tuárjuđ nanosávt ILO 169-sopâmuš ratifisistem.  Kuávdáá, Kokoomus já SDP ovdâsteijeeh ettii piäláduvâi uáinun, et ILO-169-sopâmuš ij eidu tääl lah máhđulâš ratifisistiđ, ko piäláduvah väätih ovtâskâssoojij täärhib keččâm, el. sämmilâšmiäruštâlmist já eennâmvuoigâdvuođâkoččâmâšâin. RKP ovdâsteijee Thors lâi hiämáskâm eres pääihi alne lamaš haldâttâspiäláduvâi (Kok já SDP) negatiivlâš uáinust, ko taan haldâttâspaje haldâttâsohjelmist lii uáivilin ratifisistiđ áášánkullee sopâmuš. 
Seminaarist Suomâ säminuorâi saavâjođetteijee Tuomas Aslak Juuso tiäduttij OA algâaalmugij vuoigâdvuođâi julgáštâs merhâšume ubâ sämikulttuur- já kielâ oovdedmist já ohtân kuávdášlâš äššin ILO 169-sopâmuš ratifisistem prosessist. ”OA algâaalmugij vuoigâdvuođâi julgáštâs já ILO 169-sopâmuš sulâstiteh siskáldâsâs peeleest viehâ čuuvtij nubijdis. Muu mielâst Suomâ lii nanosávt čonnâsâm OA algâaalmugij vuoigâdvuođâi julgáštâsân sehe ton jieškote-uv artiklaid já taam kolgâččij väldiđ vuotân ILO 169-sopâmuš ratifisistem prosessist.” 
Seminaarist nuorâ sämmiliih puohtii oovdân sämikulttuurân lohtâseijee hástusijd, mut kuittâg jyehi nuorâ saavâst lâi tuáivu puátteevuođâst! 
Pivdem iävtukkâs noomâtmân sämitige nuorâirááđán 
Sämitige ohtâvuotân lii vuáđuduumin nuorâirääđi. Puáttee rääđi vuáldutoimân lii ovdediđ säminuorâi kielâlâš já kulttuurlâš vuoigâdvuođâid já nanodiđ säminuorâi identiteet nuorâipargo vievâst. Lasseen rääđi šadda valmâštâllâđ taid sämitige iävtuttâsâid, alguid, ciälkkámušâid já eres peleväldimijd, moh kyeskih säminuorâid. 
Nuorâirááđán šaddeh väljejuđ vittâ eidusii jeessân sehe sijjân juáhážân persovnliih värijesâneh. Jesâneh kalgeh leđe 18–25 -ihásiih aktiivliih säminuorah. Rääđi jesâneh iä taarbâš leđe tige jesâneh, iäge sii taarbâš aassâđ sämikuávlust. Meiddei sämikielâ ij taarbâš leđe velttidhánnáá sii eenikielâ, mut sämikielâ mättim lii tuáivuttettee. Nuorâirááđán valjiimist šadda valduđ vuotân, ete jesâneh ovdâsteh ubâ sämikuávlu puohâid kielâjuávhuid nuuvt vijđáht ko máhđulâš.  
Nuorâirääđi algaprojeekt pargojuávkku ráhtá oovtâst nuorâičällein sämitige stiivrân iävtuttâš jesânijn, kiäh rááđán väljejuvvojeh já lopâlâš valjim taha sämitige cuákkim. Väljejum nuorâirääđi jesâneh väljejeh vittâ äššitobdeejeessân 15–17-ihásijn nuorâin. Taah äššitobdeejesâneh uásálisteh puohháid puáttee nuorâirääđi cuákkimáid. Jis haalijd, te puávtá iävtuttiđ meiddei äššitobdeejesânijd, mutâ iävtuttâš sämitige stiivrân sii valjiimist taha vuosâsajasávt väljejum nuorâirääđi. 
Nuorâirááđán hiäivulijd 18–25 -ihásijd aktiivlijd säminuorâid já máhđulávt meiddei äššitobdeejesânin hiäivulijd 15–17 -ihásijd nuorâid puávtá iävtuttiđ nuorâičällee Niina Siltalan. Iävtuttâsâid vuáđustâsâidiskuin kalga vuolgâttiđ vyelni orroo šleđgapostâčujottâsân tâi postâčujottâsân vástuppeeivi juovlâmáánu 17. peeivi tijme 16 räi.  
Lasetiäđuid uážžuvetteđ vuáláčällest. 
Ustevlâš tiervuođâiguin Niina Siltala, nuorâičällee 
Lehtolantie 1 
99870 AANAAR 
gsm: 050 382 5179 
Sämitige kulttuurtorjui uuccâm 2015 
Sämitigge almoot sämikielâlâš kulttuur oovdedmân já sämiseervij tooimân čujottum meriruuđâst ihán 2015 (säämi kulttuurmeriruttâ) mieđettum torjuid uuccâmnáál.Toorjâucâmušâid kalga toimâttiđ Sämitiigán roovvâdmáánu loopâ räi. 
Säämi kulttuurmeriruuđâst juáhhojeh ihásávt ucâmušâst torjuuh sämitaiđuu já –kulttuur jieškote-uv suorgijd sehe sämiservijd. Sämitige pargo-oornig mield torjuuh mieđettuvvojeh eidusâš kulttuurtoorjân tego proojeekttoorjân, pargo- teikâ eres toorjân já almostittemtoorjân sehe sämiseervij toimâ- já proojeekttoorjân. Tai lasseen kulttuurlävdikodde puáhtá mieđettiđ eromâš suujâst, ucâmušâttáá, kulttuurpalhâšume. Toorjâucâmušâid kalga čujottiđ Sämitiigán majemustáá 31. roovvâdmáánu 2014 tme 16.15 räi čujottâssáin: Sämitigge, Sajos, 99870 Aanaar. Uuccâmluámáttuvâid já lasetiäđuid uážžu kulttuurčällest puh. 010 839 3103 já šleđgâpoostâ pehti riitta.orti-berg(at)samediggi.fi. Toorjâucâmušâid puáhtá toimâttiđ persovnlávt tâi äššialmaa pehti, teikkâ taid puáhtá vuolgâttiđ poostâst, äššialmaa mield, telekopion tâi šleđgâpoostâ pehti. Toorjâucâmušâi vuolgâttem tábáhtuvá vuolgâtteijee ovdâsvástádâssáin. Uuccâmluámáttuvah täst 
Sämitige stiivrâ čuákkim miärádâsah 
Sämitige stivrâ čokkânij 5.3.2014 Anarist. Čuákkim äššilistoost lijjii virgevaljiimeh sehe ciälkkámušah 
Sämitige stivrâ meridij valjiđ fastâ toimâttâhčällee viirgán Laila Aikio Anarist. Virge uccii čiččâm olmožid. Toimâttâhčällee pargon láá el. äššikirje- já ekonomiahaldâttâhân lohtâseijee pargoh. 
Sämitige stivrâ meridij valjiđ fastâ pirâsčällee viirgán Anni-Helena Ruotsala Helsigist jienâiguin 
4-1. Virge uccii oovce olmožid. Pirâsčällee pargon láá el. ruukilaavâ olášutmân já biodiversiteetsopâmuš olášutmân lohtâseijee pargoh. Pirâsčällee tuáimá oovdânpyehten iäláttâs- já vuoigâdvuođâlävdikoddeest. 
Kuávluovdedem stivrejeijee laavâ mield sämitigge ráhtá Laapi eennâmkoddeohjelm sämikulttuuruási. Eennâmkoddeohjelm stivree eennâmkode kuávluovdedem já aasât mittomeeri eennâmkode oovdedmân. Laapi eennâmkoddeohjelm lii uđâsmittum Laapi littoost Lappi-sopâmušâst. Sämitige stivrâ tuhhiittij čuákkimistis sämikulttuuruási. Uásist lii uáinus ihán 2040 sehe sämikulttuursopâmuš. Sämitigge lii asâttâm kuttâ strategisâš valjim sämikulttuur oovdedmân eennâmkoddeohjelm toimâpaje ääigi 2014-2017. Valjiimeh láá:  eellimvuáimáliih ärbivuáváliih iäláttâsah já ärbivuáválâš tiätu, Tä´lvvsijdd – ellee nuorttâlii kulttuur kuávdáš, palvâlemrááhtus tuáimen, sämikulttuur miäldásâš škovlimpäälgis, kielâ já kulttuurlâš rigesvuotâ sehe párnái já nuorâi Säämi. 
Stivrâ tuhhiittij ciälkkámuš sosiaal- já tiervâsvuođâhuolâttâs ornimlaahân. Oovdânpyehtim mield  Sosiaal- já tiervâsvuođâkuávluh šaddeh eennâmkuudij kuávdáškaavpugij sehe sierâ meridum paijeel  50 000 ässee kieldâi vuáđun. Keevâtlávt sämikuávlu kulâččij taan maalist sosiaal- já tiervâsvuođâkuávlun, mon jođetteh Ruávinjaargâst. Sosiaal- já tiervâsvuođâkuávlui siste pyehtih leđe meid vuáđutääsi kuávluh, main lii ornimovdâsvástádâs uásist sosiaalhuolâttâs sehe vuáđutiervâsvuođâhuolâttâsâst já motomijn tábáhtusâin meid  motomijn spesiaalpyecceetipšo palvâlusâin. Vuáđutääsi kuávlu puáhtá vuáđudiđ ucemustáá suulân 20 000 ässee kieldâ vuáđun.  Sämikuávlu aalmug ij pijssáá vuáđudiđ vuáđutääsi kuávlu. Sosiaal- já tiervâsvuođâhuolâttâs vijđásub kuávlulij já aalmuglij pargoi koordinistmân já tipšomân láá lasseen vittâ sierânâsovdâsvástádâskuávluh, moi pargon lii stivriđ já oohtânheiviittiđ sosiaal- já tiervâsvuođâkuávlui já vuáđutääsi kuávlui tooimâ já tai ornim palvâlusâid. Keevâtlávt oovdânpyehtim uáivildiččij tom, ete ubâ Tave-Suomâ kuláččij sierânâsovdâsvástádâskuávlun, mon jođetteh Oulust. 
Sämitigge lii huolâstum tast, ete oovdânpyehtim vaikuttâsah já sierâ molsâiävtui vaikuttâsah iä lah tuárvi tutkum ijge selvâttum. Sierâ molsâiävtui kuástádâsâid já ekonomâlijd vaikuttâsâid kolgâččij rekinistiđ já rekinistemvuáđustâsah kolgâččii leđe almolávt árvuštemnáál, vâi sierâ ornimmolsâiävtuid puávtâččij tuođâlávt árvuštâllâđ. Sämitigge ana uáli stuorrâ väännin tom, ete laavâ ohtâvuođâst ij lah suogârdum sosiaal- já tiervâsvuođâpalvâlusâi ruttâdem ovdedem. Sämitigge ana oovdânpyehtim čuolmâlâžžân sämmilij kielâlij já kulttuurlij vuáđuvuoigâdvuođâi sehe kieldâlâš jiešhaldâšem uáinust. Haldâttâs oovdânpyehtimhammiittâs ij meid vääldi ollágin vuotân máhđulâšvuođâid orniđ palvâlusâid raajijd rastaldittee oovtâstpargon. Oovdânpyehtim jođettiččij sämikuávlu uásild palvâlusâi čokkânmân, kooskâi šoddâmân já máhđulávt meid sämikielâlij palvâlusâi hiäjuusmân. Sämitigge ij tuhhit sosiaal- já tiervâsvuođâministeriö oovdânpyehtim já váátá, ete oovdânpyehtim ráhtoo uđđâsist nuuvt, ete oovdânpyehtim vaikuttâsah, ruttâdem, härvis asâttem já sämmilij kielâliih vuoigâdvuođah váldojeh vuotân palvâlemráhtus oovdedmist. 
Stivrâ adelij ciälkkámuš eennâm- já meccituáluministeriöst valmâštâllum ketkinaalij hoittámvuáváámist. Ciälkkámušâst lii valdum vuotân sämikuávlu palgâsij ohtsâš ciälkkámuš ketkinaalij hoittámvuáváámist. Sämitigge oovdânpuáhtá maaŋgâid tärkkilistmijd hoittámvuáváámân. Sämitigge oovdânpuáhtá ete naalij heiviittâlmist já hoittáámist rähtih oovtâstpargo Taažâ, Ruotâ já Ruošâ staatâiguin sehe sämitigijguin. Sämitigge ij kyeddit oovdânpyehtim reeviirvuáđulâš ketkivahâgij sajanmäksimvuáhádâhhân. Sämitigge oovdânpuáhtá lasseen, ete ketkinääli ij šoddâduu já háittuellei meddâlistem kolgâččij tábáhtuđ virgeomâhái tooimâst. 
Stivrâ tuhhiittij ciälkkámuš Yleisradio muštâlusâst ivveest 2013. Ciälkkámušâst sämitigge piejâi meerkân mieđetteijee ovdánem Yle Sápmi tooimâst. Yle Sápmi lii lasettâm nuorttâlâš- já anarâškielâlâš uđâspyevtittem, ovdedâm vuáruvaikuttemvuođâ já päikkisiijđoid, algâttâm sämikielâlâš nuorâiohjelm sehe jieijâs väldikodálâš tv-uđâsvuolgâttâs. Sämitigge oovdânpuáhtá, ete Yle Sápmi jiečânâsvuotâ lasettuččij já toos adeluččij Svenska Ylen verdidittee sajattuv já tooimân adeleh tuárvi resurssijd. Yle Sápmi ohjelmääigi kolgâččii meid lasettiđ sehe eromâšávt ovdediđ uđđâ internet-vuáđulijd palvâlusâid eromâšávt párnáid já nuoráid já lasettiđ resurssijd nuorttâlâs- já anarâškielâlâš ohjelmpyevtittâsân. Sämitigge puovtij oovdân meid táárbu mutteđ Yle Sápmi arkkâduv digiháámán já adeliđ tom sämisiärváduv kiävtun ellee arkkâduv já virtuaallâš oppâmpirrâsij vievâst. 
Stivrâ tuhhiittij kyehti ciälkkámuš Iänuduv kieldân. Kieldâ lâi pivdám sämitiggeest ciälkkámuš kyehti proojeektvuáváámist: sämivaikuttâsâi miäruštâllâm kieldâlâš miärádâstoohâmprosessist já sämikielâ já -kulttuur iäláskittemprojektist. Sämitigge miäruštâlâi vuáđulávt vuáváámijd kieldâlij lahâasâttem háárán, aalmugijkoskâsij kenigâsvuođâi háárán sehe uđâsmitmij háárán, maid valmâštâleh staatâhaldâttuvvâst. Miäruštâllâm mield vuáváámijn láá mieldi tagareh oovdânpyehtimeh,  moh iä kulloo kieldâlâš jiešhaaldâšmân já luávkkájeh sämmilâš kulttuurjiešhaldâšem.  Sämitigge oonij vuávámijd uáli vááijuvlâžžân já lahâasâttem vuástásâžžân. Sämitigge almottij, ete vuástálist kuohtuid projektijd. Sämitigge kiddij huámášume meid toos, ete Iänuduv kieldâ ij lah tiävdám lahâaasâtlâš kenigâsvuođâs rähtiđ oovtviärdásâšvuotâvuávám já oovdânpuáhtá, ete kieldâ pehtilit säämi kielâlaavâ olášuttem. Sämitigge almottij, ete lii vaalmâš oovtâstpaargon kieldáin oovtviärdásâšvuotâvuávám rähtimist já sämmilij kielâlij já kulttuurlij vuoigâdvuođâi turviimân Iänuduv kieldâst. 
Stivrâ nomâttij sämitige pargoviehâpoolitlij äššikiirjij čuávvumjuávkun stiivrâ ovdâsteijen Heikki Paltto. Sämitigge siirdij nuorttâlâškulttuurkuávdâžân kyeskee ääši kieđâvuššâm čuávuváá čuákkimân, ko lááigu neljihâšhadde ij lamaš čuákkim kiävtust. 
Sämitige stivrâ meridij lasseen mieđettiđ pälhittes virgerijjâvuođâ sämitige saavâjođetteijee Klemetti Näkkäläjärvin 25.4.2014 - 26.5.2014.  Sämitigge tieđeet maŋeláá maht váldutoimâlii saavâjođetteijee pargoid hoittájeh suu virgerijjâvuođâ ääigi. 
Sämitige stivrâ nomâttij Sämitige ovdâsteijen Ucjuv kieldâ sämimuusik rävisolmoošškovlim ovdedem ovdâčielgiittâsproojeekt stivrimjuávkun  Anu Magga. 
Sämitige čälleetoimâttâh lii toppum 6.-31.7.2015 
Sämitige čälleetoimâttâh lii toppum 6.-31.7.2015 koskâsâš ääigi. Haldâttâhhoovdâ kesiluámu sajasâžžân 1.-31.7.2015 tuáimá vs. lahâalmaičällee Kalle Varis, puh. 010 8393 187, gsm. 050 384 70 40. 
Sämitigge palhâšij viššâlis sämikielâ uáppeid 
Sämitigge juovij škoovlâi kiđđâjuuhlijn stipendijd sämikielâ oopâin pyereest miänástum uappeid. Stipendeh juáhhojii ohtsis 11 uáppei, kiäh lijjii čođâldittám sämikielâ iskos pajeuáppeetutkosijn já 10 uáppei, kiäh pessii vuáđumáttááttâsâst. 
Sämitige stiipeend ožžuu čuávvoo nuorah: 
Ruávinjaargâ áámmátopâttâh: Leena Fofonoff, (nuorttâsämikielâ) 
Lyseonpuisto luvâttâh, Ruávinjargâ: Laura Pieski (tavesämikielâ) 
Oulu lyseo luvâttâh: Maren-Elle Länsman (tavesämikielâ) 
Kiuruvesi luvâttâh: Henri Ruotsalainen (aanaar kielâ) 
Avveel luvâttâh: Pekka Moilanen (aanaar kielâ), Elle Kokkonen (tavesämikielâ), Leevi Olli (tavesämikielâ), Niklas Rasmus (tavesämikielâ) já Eljas Niskanen (aanaar kielâ) 
Ucjuv sämiluvâttâh: Piret Järvensivu (tavesämikielâ) 
Suáđigil luvâttâh: Salla Rouvinen (tavesämikielâ) 
Korkalovaara škovlâ, Ruávinjargâ: Saana Vieltojärvi (tavesämikielâ) 
Aanaar škovlâ: Sara Keränen (tavesämikielâ), Katariina Saijets (tavesämikielâ) 
Kärigâsnjaargâ škovlâ: Jere Pieski (tavesämikielâ) 
Ucjuv škovlâ: Piibe Aikio (tavesämikielâ) 
Avveel pajetääsi: Iina Kyrö (aanaar kielâ), Toni Salminen (tavesämikielâ), Elina Moshnikoff (nuorttâsämikielâ) 
Aleksanteri Kena škovlâ, Suáđigil: Teemu Valle (tavesämikielâ) 
Lokka škovlâ, Suáđigil: Makreta Pyhäjärvi (tavesämikielâ) 
Sämmiliih kirhoost -seminaar Sajosist 
Oulu pispekodde uárnee Sämmiliih kirhoost -seminaar Sajosist lávurduv 4.2.2012 tme 9.30 - 21.00. Ohjelmist láá mielâkiddiivááh sahâvuáruh já paaneelsavâstâlmeh sehe ehidist vuoiŋâlâš muusik konsert. Peeivi ohjelm já puurâdmeh láá ulmuid nuuvtá. Keejâ ravvuid puurâdmáid almottâtmist. 
Seminaar ohjelmân kullee peivi- já eehidmáláseh fállojeh Sajos raavâdviäsust Gallaast. Eehidmáláseh tme 17–19. Tme 19–21 lii vuoiŋâlâš muusik konsert, mast lávdásteleh Wimme, Anna Näkkäläjärvi-Länsman, Giellavealggut, Rauni Mannermaa já Tiina Sanila-Aikio sehe Annukka Hirvasvuopio-Laiti. Seminaar lii nuuvtá já áávus puohháid. Seminaar tulkkojuvvoo tavesämikielân, aanaarsämikielân já suomâkielân. 
Puurâdmáid pivdep almottâttâđ maj 31.1.2012 räi anneli.sillanpaa(at)evl.fi tâi 08 535 8550. Pasepeeivi 5.2. tme 11 rääjist Pispemessu Aanaar kirhoost. Uárnejeijeeh: Oulu Pispekodde, Kirkkohaldâttâs, Aanaar servikodde, Sämitigge, Giellagas-Instituut já SámiSoster ry. 
Säämi kulttuurkuávdáá nommâkišto uárnejuvvoo uđđâsist 
Sämitigge uárnee uđđâ nommâkišto, mon uáivilin lii kavnâđ Aanaar markkânân ive 2012 valmâštuvvee Säämi kulttuurkuávdážân ton uáivil já tooimâ kovvejeijee noomâ. Kištoäigi lii 18.1. – 17.3.2010. 
Kišto čuávdá 10-jeessânsâš palhâšumelävdikodde, moos kulá ohtâ ovdâsteijee jieškote-uv kulttuurkuávdáá kevtteeorganisaatiost (ohtsis 8 ovdâsteijed) sehe ovdâsteijeeh Seenaat-kiddoduvâin já kulttuurkuávdáá arkkitehtuurkišto vuáittám vuávájeijeejuávhust. Lävdikodde lii nomâttâm jieijâs koskâvuođâst 4-jeessânsâš pargováljukode árvuštâllâđ puáttám nommâiävtuttâsâid sehe valmâštâllâđ palhâšumelävdikoodán iävtuttâs kišto vyeitteeiävtukkâsâin. 
Nommâkišto uárnejui vuossâmuu keerdi roovvâdmáánust 2009, já talle meriááigán puáttám já palhâšumelävdikode čuákkimist 10.12.2009 kieđâvuššâmnáál já árvuštâllâmnáál tuhhiittum nommâiävtuttâsah lijjii ohtsis 69. Palhâšumelävdikodde kuođij lehâhánnáá kuttâ maŋanum tâi mudoi njuolgâdusâi vuástásávt toimâttum iävtuttâskoovert. 
Nommâkištoin uccui säämi kulttuurkuávdážân uánihis, pehtilis, mielânpäccee já iäráneijee sämikielâlâš noomâ, mii kovvee kulttuurkuávdáá kulttuurlâš ulme já merhâšume, säämi jiešnálásâšvuođâ, vijđes já maaŋgâpiälásâš tooimâ sehe ton arkkitehtuurlâš hämikielâ. 
Palhâšumelävdikodde čokkânij Avelist 13.1.2010 kieđâvuššâđ nommâkiišton väljejum pargováljukode iävtuttâs nommâiävtuttâsâin sehe uđđâ já tärhistum kištonjuolgâdusâin. Palhâšumelävdikodde lâi siämmáá mielâ pargováljukuddijn tast, et árvuštâllâmnáálá tuhhiittum nommâiävtuttâsâin ij kavnuu ohtâgin kišto njuolgâdusâi vátámâšâid tevdee iävtuttâs. Nuuvtpa palhâšumelävdikodde meridij iävtuttiđ pargováljukode iävtuttâs miäldásávt, et Sämitigge uárnee uđđâ, palhâšumelävdikode tuhhiittem njuolgâdusâi miäldásii nommâkišto 18.1.2010 – 17.3.2010. Kištoäigi lii kyehti mánuppaje. Uđđâ kištoost váldojeh vuotân sierânâs vátámâšâttáá palhâšumelävdikode 10.12.2009 hilgon iävtuttâsah. 
Uđđâ kišto njuolgâdusah sehe vuossâmuu nommâkiišton puáttám tuhhiittum iävtuttâsah kávnojeh Säämi kulttuurkuávdáá päikkisiijđoin www.samediggi.fi/skk 18.1.2010. 
Lasetiäđuid addel Sämitige haldâttâshovdâ já palhâšumelävdikode čällee Juha Guttorm p. 0400–142 518, palhâšumelävdikode saavâjođetteijee Janne Näkkäläjärvi p. 040-7599 427 sehe palhâšumelävdikode värisaavâjođetteijee Eija Leivo p. 040–8304 886 
Säämi kielâohtsâšpargo uđđâ vuáđu oolâ - tave-eennâmlâš haavâ uđđâ pargeeh teivâdii Sajosist 
Tave-eennâmlâš Säämi kielâkäldee (Sámi giellagáldu ) – haahâ ovtâstit piäđgui leijee säämi kielâ-ohtsâšpargo. Suomâ, Ruotâ já Taažâ sämitiigij kuhháá vuávám uđđâ kielâohtsâšpargo vuolgij joton ive aalgâst. Haahâ ovtâstit viiđâ sämikielâ (tave-, aanaar-, nuorttâ-, juulev- já maadâsämikielâ) pargeid ohtân kielâohtsâšpargo reesuurskuávdážžân. Uđđâ pargeeh teivâdii vuossâmuu keerdi Sajosist kuovâmáánu 20. peeivi. 
Säämi Parlamentaarlâš Rääđi, mii lii Tave-enâmij sämitiigij ohtsâšpargo-orgaan, meridij kielâohtsâšpargo uđđâsist orniimist já vijđes kielâohtsâšpargohaavâ jotonpieijâmist ive 2008. Suomâ sämitige värisaavâjođetteijee Heikki Paltto pahudij kielâohtsâšpargo algâttemseminaarist, ete sun lii ilolâš tast, ete Suomâ sämitigge lii finnim pargonis jođettiđ taam stuárráámus, staatâi raajijd rastaldittee kielâhaavâ, mii kuássin lii algâttum. 
- Tuáivum, ete haahâ puávtâččij nanodiđ já ovdediđ puoh sárnum sämikielâid já lasettiđ ohtsâšpargo staatâ raajij rasta. Palon nomâlâssân lii, ete sämikielâi terminologia já sänirááju šaddâ jyehi staatâst nuuvt jieškote-uvlágánin, ete tai kielâi sárnooh iä innig ibbeerd nubijdis, pahudij Paltto. 
Säämi Parlamentaarlâš Rääđi já Taažâ sämitige saavâjođetteijee Egil Olli tiäduttij saavâstis ete haavâ puoh tehálumos pargo lii siäiluttiđ já ovdediđ ohtsâš kielâ. – Porgâp ton oovdân, ete iberdep nubijdân staatâ raajij rasta meid puátteevuođâst, pahudij Olli. 
Haavâ jođetteijee Anne-Maria Magga muštâlij ete haahâ čuákkee ohtsâšpaargon vittâ sämikielâ já oovce äššitobdeepargoin tuáimee kielâpargee, kiäh ovdâsteh puoh haavâ kielâid. Lasseen Suomâ já Taažâ sämitiigijn láá muáddi haldâttâspargee haavâst. – Säämi Kielâkäldee ij návt lah oovtâ fyysilâš sajan sajostittum kuávdáš, peic kielâohtsâšpargo Suomâ, Ruotâ já Taažâ sämitiigij kooskâst. Uđđâ pargeeh pargeh sämitiigij čäällimkuudijn, muštâlij Magga. 
Kooveest láá Säämi Kielâkäldee pargeeh, stivrimjuávhu jesâneh já Suomâ já Taažâ sämitiigij njunnošeh. Uđđâ kielâpargeeh teivâdii vuossâmuu keerdi Sajos parlamentsali Soljust uárnejum haavâ lekkâmtilálâšvuođâst. 
Kooveest Suomâ sämitige värisaavâjođetteijee Heikki Paltto, hahâjođetteijee Anne-Maria Magga já Taažâ sämitige já SPR saavâjođetteijee Egil Olli. 
Lasetiäđuh haavâst já Sajosist 20.-21.2.2013 uárnejum algâttemseminaarist: 
- Egil Olli täst 
- Heikki Paltto täst 
- Anne-Maria Magga täst 
- Ante Aikio täst 
- Nils Øivind Helander täst 
- Marja-Liisa Olthuis täst. 
”ađa” vuoitij Säämi kulttuurkuávdáá arkkitehtuurkištottâllâm 
Seenaat-kiddoduvah ornij arkkitehtuurkištottâllâm Säämi kulttuurkuávdáást, mii huksejuvvoo Aanaar markkânân Juvduu riidon.  Vuossâmuu palhâšume 40 000 eurod vuoitij iävtuttâs nommâmerháin ”ađa” (oođâ), mon tahheeh lijjii arkkiteht SAFA Janne Laukka, arkkit.pu Tuomas Niemelä já arkkit.pu Milla Parkkali. 
Palhâšumelävdikode mield iävtuttâs lâi toimâlâs čuávdusin pehtil já ovdánemtohálâš já tiävdá pyeremustáá kištottâlmân asâttum hästee uulmijd. Kištottâlmist juáhhojii ohtsis kulmâ palhâšume, ohtâ iävtuttâs lonestui já oohtân mieđettuvvojii kyehti kunneemainâšume. 
Ella Näkkäläjärvi (2011) 
Ella Näkkäläjärvi (2011) Mun lam 17-ihásâš já aasâm Iänuduv Näkkälist. Jođám Iänuduv luvâttuv vuossâmuu ive. Lijkkuum lihâdiđ olgon, luuvâm já moottoom verd tuoijuum. Iäččám lii pajeolmooš já eellip puásuituálust. Tuubdâm čuuvtij mielâkiddiivâšvuođâ sämmilâšvuotân já ton kulttuuráid. Mun lam ovttuu mieldi vyesimiärkkumijn já täviv pygálusâin. Mist láá päikkipoccuuh ain motomin. Mii päikkiulmuuh iä sáárnu sämikielâ, mut iberdeh kale mottoomverd. Servim sämitige nuorâirááđán mielâkiddiivâšvuođâ keežild, mut jotteemmääđhih láá kuheh, ege must ij lah vala vyeijimkorttâ. 
Škovlim- já oppâmateriaaltoimâttâh 
Toimâttuv fastâpargeeh: 
Škovlimčällee  
Aikio-Puoskari Ulla (vf. 1.10.-31.12.2015) 
Vs. škovlimčällee Irmeli Moilanen 1.10.-31.12.2015 
- toimâttuv hovdâ, 
- škovlim lahâasâttâs, haldâšem, ruttâdemovdánem, árvuštâllâm, máttááttâsvuávámnoormâi já sämimáttááttâs ovdánem čuávvum, 
- škovlim- já oppâmateriaallävdikode čällee já oovdânpyehtee (škovlimpoolitlâš já almos škovlimääših), 
- säämi škovlimašij otsâšpargo-orgaan čällee já oovdânpyehtee, 
- ohtâvuođâtoollâm sämimáttááttâs uárnejeijee kieldáid, staatâ máttááttâshaaldâšmân já tave-eennâmlâš uábbiorgaanáid, 
- aalmugijkoskâsâš ovdánem čuávvum. 
Oppâmateriaalčällee  
Kangasniemi Hannu 
- škovlim- já oppâmateriaallävdikode čällee já oovdânpyehtee (oppâmateriaalääših), 
- oppâmateriaalpargo vuávám, stivrim, kocceem já toimâttempargo, 
- oppâmateriaal rähtimân lohtâseijee ohtâvuođâtoollâm škovláid já máttááttâs haaldâšmân , 
- tave-eennâmlâš ohtsâšpargo. 
Oppâmateriaalvuávájeijee  
Näkkäläjärvi Anni 
- oppâmateriaal vuávám-, toimâttem- já tieđettempargo, 
- Säminuorâi taaidâtábáhtus valmâštâllâm, tieđettem, raportistem já varijkevttim, 
- oppâmateriaal rähtimân lohtâseijee ohtâvuođâtoollâm škovláid já tave-eennâmlâš ohtsâšpargo, 
- oppâmateriaalčáitálmâs já -vuárhá hoittám. 
Toimâttâhčällee  
Tammela Ritva 
- arkkâduv já kirjerááju hoittám, 
- oppâmateriaalvarij kevttim čuávvum, 
- oppâmateriaal tieđettempargo, vuorkkim já jyehim, 
- čuákkim vuáválâš orniimeh. 
Oppâmateriaalpargeeh  
Elen Ánne Sara, orjâlâškielâ 
Oona Länsman, orjâlâškielâ 
Merja Fofonoff, nuorttâsämikielâ 
Miina Seurujärvi, anarâškielâ 
Neeta Jääskö, anarâškielâ 
Sämitige čuákkim miärádâsah 
Sämitigge meridij, ete puátteevuođâst sämitige čuákkim stream-vuolgâtteh interneetist. Vuolgâttâsâid almolijn sämitige čuákkimijn puáhtá čuávvuđ interneetist njuolgân. 
Iävtuttâs sämitige čuákkimij stream-vuolgâtmist lii toohâm sämitige nuorâirääđi. ”Lam ilolâš, ete säminuorah láá lamaš aktiivliih. Tääl pyehtip stream-vuolgâttâssáin juksâđ meid Aanaar ulguubeln já sämikuávlu ulguubeln ässee sämmilijd já čuákkimij čuávvum šadda älkkeebin. Stream-vuolgâttem lasseet tuáivu mield tiäđu sämitige tooimâst vijđásubboht-uv” saavâjođetteijee Klemetti Näkkäläjärvi kommentistij miärádâs. 
Sämitige I värisaavâjođetteijee Tiina Sanila-Aikio oovdânpuovtij čuákkimân OA algâaalmugij maailmkonferens loppâäššikirje. Loppâäššikirje merkkejui čuákkimist tiättun. ”Loppâäššikirjeest staatah nanodeh čonâdâttâmvuođâs OA algâaalmugjulgáštuš olášutmân. Taat meerhâš tom, ete OA algâaalmugjulgáštušâst lii šoddâmin ain eenâb kenigittee äššikirje aalmugijkoskâsii politiikâst já meid riehtiopâlávt” Tiina Sanila-Aikio čiälgá. 
Sämitige čuákkim ráhtádâtâi sämitiggelaavâ vuáimánšoddâmân. Sämitiggelaavâ uđâsmittem šoodâš vuáimán ive 2014 loopâst teikâ 2015 aalgâst. Laavâ sirdumääigih pyehtih jođettiđ toos, ete vaaljâluvâttâllâm tievâsmittem njuolgimvátámâškieđâvuššâm tábáhtuvá uáli jotelis äigitavluin. Uđđâ laavâ mield njuolgimvátámâšah vaaljâluvâttâllâm tievâsmitmist tohhuuččii sämitige čuákkimân (26 §). Vaaljâluvâttâllâm já njuolgimvátámâšlattim pyehtiv vaattâđ stiivrâst já almosčuákkimist paijeelmiärásijd čuákkimijd já čuákkimij jotelis čuákánkočom. Njuolgimvátámâšâid kalgeh kieđâvuššâđ tai luándu tiet uáli jotelávt amas occei vuoigâdvuođâtorvo hiäjusmuđ. Taan tiet čuákkim meridij mutteđ sämitige pargo-oornig 56 § tienuuvt, ete tááláá 10 peeivi saajeest čuákkim äššilisto kolgâččii vuolgâttiđ tigejesânáid majemustáá 7 peivid ovdil čuákkim. Nubástus ij meddâlist tom máhđulâšvuođâ, ete čuákkimpovdiittâsâid já äššilistoid iä puávtâččii vuolgâttiđ tađe ovdil. 
Ive majemuš sämitige čuákkim tolluš juovlâmáánust. Talle äššilistoost lii el. sämitige budjet-toimâvuávám tuhhiittem ihán 2015. 
Ijâttes ijjâ rockáá, juáigá, lávlu, tánssáá já ráppáá porgemáánust 
Ijâttes ijjâ algâaalmugij muusiktábáhtus uárnejuvvoo Anarist porgemáánust. Ton ubâ ohjelm lii almostittum. Ohjelm lii oppeet maaŋgâpiälásâš já tot puáhtá oovdân eromâšávt nuorttâlâš já anarâš muusik- já tanssâärbivyevi. Tábáhtus váldulávdástellee lii maailm tobdosumos sämmilâžžân kočodum Mari Boine juávhoinis. 
Festivaal algâaalmugkyessi Veronika Usholik Gubernator juávhoinis puátá Anarân Siberiast, Tsukotka njaargâst, mon lasseen tábáhtusâst peessâp navdâšiđ syemmilâš-senegalâš Sila Fato- juávhu movtijdittee musikkist. Lasseen ohjelmist láá sämimuusik konserteh, párnái ohjelm, ärbivuáválâš juoigâm, anarâš livđe, nuorttâlâš leu´dd, nuorttâlâškatrill, sämimuusik klubiehideh sehe ubâ eehid pištee sämityeje markkâneh. 
Tábáhtus álgá vástuppeeivi 15.8 Säämi kulttuurkuávdáá Sajosist jo ärbivuáválâžžân šoddâm párnái- já nuorâipeivijn. Peeivi ääigi láá sämiuáppeid uáivildum muusikpargopáájáh sehe puohháid áávus já nuuvtá Ijahis ija násttážat-konsert. Párnáikonsertist kuullâp párnái jieijâs lávdástemij lasseen algâaalmugkuosij muusik. Vástuppeeivi klubieehid lii hooteel Kollehovist, kost musikkist västidává DJ Oula sehe anarâš ráppájeijee Amoc. 
Lávurduv festivaal ohjelm álgá Saijoos auditoriost Fossekallen- kuoro konsertáin. Fossekallen acappella kuoro puátá Neidenist já tast láá aldá kulmâlov moovtâ syemmilâš, taazâlâš já ryeššilâš kuorolavlod. Ijâttes iijâst kuoro oovdânpuáhtá el. nuorttâlâš leu´dd jiešlágán vuovvijn. 
Kuorokonsert maŋa tábáhtus juátkoo Saijoos šiljoost olgofestivaalin, kost Mari Boine lasseen lávdásteh el. kárášjuvâlâš Felgen Orkester, mii čuojât já juáigá tavesämikielâlâš poprock. Eehid maaŋgâpiälásumos konsertist västid Tuupa Houseband maaŋgáin artistijguin. Tuupa konsert artiseh láá Ailu Valle, Amoc, Tiina Sanila-Aikio, Ulla Pirttijärvi Länsman, SomBy sehe Niillas Holmberg. Ärbivuáválii juáigusist, livđest já leu´ddist peessâp navdâšiđ Petra Magga-Vars, Matti Morottaja, Tiina Sanila-Aikio sehe Johan Anders Baer ”Jävripiegah”- konsertist. Lasseen tábáhtusâst láávdást aanaarlâš Aila-duo, kote vuoitij ive 2014 Sámi Grand Prix-lávlumkišto anarâškielâlâš Naharij kandâ -pitáin. 
Lávurdâh-eehid klubieehid uárnejuvvoo oppeet hooteel Kollehovist, kost musikkist västid DJ Oula. Tábáhtus lii máhđulâš čuávvuđ lávurduv uásild Säämi máttááttâskuávdáá olášuttem livestream-nettivuolgâttâs peht. 
Ijâttes iijâ uárnejeh oovtâstpargoost Anára Sámisearvi ry, Sämitigge, Säämi máttááttâskuávdáš, Yle Sápmi, Laapi taaiđâtoimâkodde, Hooteel Kollehovi sehe Saijoos raavvâdviäsu. 
Kovemateriaal čujottâsâst: 
www.ijahisidja.fi 
Lasetiäđuh: 
Sämitigge/ säämi muusikkuávdáš 
Anu Magga 
Unna-Maari Pulska 
Pyevtitteijee 
Išepyevtitteijee 
anu.magga(at)samediggi.fi 
unna-maari.pulska(at)samediggi.fi 
Sämitigge áigu aanaar- já nuorttâsämikielâ kielâjurgâleijeid 
Sämitigge haalijd vuáđudiđ ive 2008 pargoos algâttâm aanaar- já nuorttâsämikielâi kielâjurgeleijei viirgijd. Sämitigge iävtut asâttâs nubástus, mii addel máhđulâšvuođâ virgij vuáđđudmân. 
Sämitige toimâttâhân puovtij vuossâmuu keerdi pálkkááttiđ aanaar- já nuorttâsämikielâlâš kielâjurgâleijeid kiđđuv 2008, ko uáivil várás finnejui ruttâ staatâ budejetist. Sämikielâ toimâttuvâst pargeeh jo ovdeláá pálkkááttum tavesämikielâjurgâleijeeh, main kuulmâs jurgâleh tuše Ucjuuvâ kieldâ tárboid. 
Viirgij vuáđudem váátá sämitiggeest adelum asâttâs nubástuttem, mast virgálâš kielâjurgâleijein váttoo el. kielâtutkos, mii ij lah vala máhđulâš čođâlditteđ nomâttum kielâin. 
Kielâtoimâttuv pargon lii el. čuávvuđ já olášutteđ säämi kielâlaavâst asâttum sämmilij kielâlâš vuoigâdvuođâid. Kielâjurgâleijei lasseen parga kielâtoimâttuvâst säämi kielâtorvočällee já säämi kielâašijčällee, kiäh västidává el. kielâpoolitlâš aašij valmâštâlmist já hoittáv teve-eennâmlâš säämi kielâohtâsâšpaargon lohtâseijee aašijd. 
Lase sämitige stiivrâ čuákkimmiärádâsah Avelist 21.11.2008:  
Sämikielâlâš ášástâllâm virgeomâháin ain-uv kaggâd  
- Virgeomâhááh iä lah lasettâm pargeidis sämikielâ tááiđu já sämikielâlâš palvâlem  
Sämikuávlu virgeomâháin láá ain-uv tuše uccáá tagareh pargeeh, kiäh pasteh palvâliđ äššigâšâid sämikielân. Ive 2004 vuáimán puáttám uđđâ säämi kielâlaavâ uáivilin lâi toohâđ sämikilâlâš ášástâllâm virgeomâháin luándulâžžân já kepidiđ kuuloold unohâžžân tubdum tulkkum. Sämitige stivrâ adelij 21.11. ciälkkámuš valmâštâllâmvuálásâš staatârääđi kielâlahâasâttâs kyeskee muštâlusân. 
Sämitigge lii toohâm vijđes čielgiittâs säämi kielâlaavâ olášuumeest iivvijn 2004-2006. Ton mield sämikuávlu kieldâin ij lah tábáhtum tuođâlâš nubástus sämikielâlâš pargojuávhu já palvâlem meereest. Sämikuávlu kieldâin tuše Ucjuuvâ kieldâst sämikielâ kiäččoo virgehoittám iähtun tâi sierânâs ánsun. Sämikuávlust pargee kieldâi já staatâ pargein 9,5 % pasta adeliđ äššigâšpalvâlem sämikielân. 
Sämikielâlâš palvâlusah uárnejuvvojeh enâmustáá čuovviittâstooimâst ađai vuáđumáttááttâsâst, párnái peivitipšoost já ovdâmáttááttâsâst. Masa puoh eres sämikielâlâš palvâlem tábáhtuvá ain-uv tulkkâpalvâlusâi já äššikirjejurgâlusâi pehti. Eromâš váduhin lii tubdum sämikielâ kevttim puhe-limáin tábáhtuvvee ášástâlmist. Virgeomâhâš ij iänááš paste orniđ sämikielâlâš puhelinpalvâlem. 
Positiivlâš ovdáneemmin tuálloo virgeomâhái sämikielâlâš tieđettemtooimâ lasanem, el. maaŋgâi siärvusij internet-siijđoi almostittem meiddei sämikielân. Sämitige jieijâs tooimâst positiivlâš lii aanaar- já nuorttâsämikielâlâš kielâjurgâleijei pálkkááttemmáhđulâšvuotâ sämikielâ toimâttâhân ive 2008. 
Ciälkkámušâst kiddejuvvoo huámášume meiddei toos, et iänááš uási sämiaalmugist páácá puohâi säämi kielâvuoigâdvuođâi ulguubel ton keežild, et sij äässih säämi kielâlaavâ válduášálâš heiviittemkuávlu, ađai sämikuávlu ulguubeln. 
Nilla Tapiola ovdâsteijen puásuituálu- já luánduiäláttâsâi ráđádâllâmkoodán  
Ucjuvlâš Nilla Tapiola nomâttui sämitige ovdâsteijen eennâm- já meccituáluministeriö asâttem puásuituálu- já luánduiäláttâstutkâmuš ráđádâllâmkoodán njuhčâmáánu 2010 räi. Ministeriö táátui sämitige nomâttiđ ráđádâllâmkoodán uđđâ ovdâsteijee čohčuv jáámmám rehtor Lassi Valkeapää sajan. Tapiola värijesânin tuáimá jo ovdeláá paargon nomâttum Ristenrauna Magga. 
Petra Magga kuáskimvahâgij sajanmáksuvuáháduv čuávvumjuávkun  
Vuáččulâš Petra Biret Magga nomâttui sämitige ovdâsteijen kuáskim puásuituálun tovâttâm vahâgij sajanmáksuvuáháduv čuávvumjuávkun. Čuávvumjuávhu lii asâttâm pirâsministeriö. 
Urpo Vuolab väriovdâsteijen meccihaldâttâs Ucjuuvâ ohtâsâšpargojuávkun  
Urpo Vuolab nomâttui sämitige väriovdâsteijen meccihaldâttâs Ucjuuvâ ohtâsâšpargojuávkun. Sämitige väriovdâsteijen juávhust lii ovdeláá toimâm Pentti Pieski, kote lii pivdám uđđâ väriovdâsteijee nomâttem tast maŋa ko sun lii sirdâšum meccihaldâttâs pargen. 
Ovdâsteijeeiävtukkâsah kirjerájuišeruttâlävdikoodán  
Sämitigge iävtut máttááttâsministeriön sämmilij ovdâstâs ministeriö vyelni tuáimee kirjerájuišeruttâlävdikoodán. Lävdikodde juáhá kirječälleid já jurgâleijeid išeruuđâid já torjuid. Mi-nisteriö noomât läbdikoodán ohtsis čiččâm jesânid já sijjân värijesânijd. Sämitigge asâttij iävtun čuávvoo puohâi kuulmâ Suomâst sarnum sämikielâ ovdâsteijee ulmuid: Erkki Lumisalmi, Jouni Ilmari Jomppanen, Matti Morottaja, Anni Näkkäläjärvi, Hilkka Rasmus já Rauna Paadar-Leivo. 
Erkki Lumisalmi ovdâsteijen Nuorttâlâškulttuursiättusân  
Erkki Lumisalmi nomâttui sämitige ovdâsteijen uđđâ Nuorttâlâškulttuursiättusân (Kolttakulttuurisäätiö). Sämimuseosiäđus (Saamelaismuseosäätiö) táátui kiđđuv paateent- já registerhaldâttâsâst love Nuorttâlâškulttuursiättus vuáđđudmân. Lope siättus vuáđđudmân poođij roovvâdmáánust 2008. Siättus uáivilin lii tuárjuđ já ovdediđ nuorttâsämikulttuur sehe alnetoollâđ já jođettiđ nuorttâlâškulttuurkuávdáá, mii lii Čevetjäävrist. 
Sämitigge ocá  meriáigásii oovdânpyehtee Säämi parlamentaarlii rääđi čäällimkode pargoi hoittám várás 
Pargo álgá 1.6.2015 já pištá vistig 31.12.2015 räi.  Tohálâšvuođâiähtun lii pargo vaattâm škovlim já sämikielâ táiđu (asâttâs 1727/95). 
Säämi parlamentaarlâš rääđi lii Suomâ, Taažâ já Ruotâ sämitiigij já Ruošâ sämmilij parlamentaarlâš oovtâstpargo-orgaan. Rääđi oovdâst sämmilijd aalmugijkoskâsijn ohtâvuodâin já kieđâvuš aašijd, moh kyeskih sämmiláid algâaalmugin. Parlamentaarlii rääđi čäällimkode pargoi já eres toos lohtâseijee aalmugijkoskâsij aašij hoittám várás Sämitigge ocá meriáigásii oovdânpyehtee Pargo álgá 1.6.2015 já pištá vistig 31.12.2015 räi. Tohálâšvuođâiähtun lii pargo vaattâm škovlim já sämikielâ táiđu (asâttâs 1727/95). Pargo miänástuvvee hoittám váátá hiäivulii ollâškovlâtutkos, šiev sämikielâ, suomâkielâ, táru-/ruotâkielâ tááiđu sehe kelijdeijee eŋgâlâskielâ njálmálii já kirjálii tááiđu. Pargoost váttoo meid tave-eennâmlii sämihaldâttuv já aalmugijkoskâsij olmoošvuoigâdvuođâsopâmušâi já –tuáimei äššitubdâm. Pargokován kuleh čällee- já čuákkimorniimij lasseen ohtâvuođâtoollâm sierâ enâmij sämitiggijd já Ruošâ sämiservijd sehe ääšioovdânpyehteepargoh. Pälkki miärášuvá sämitige pálkkááttemvuáháduv vátávâšvuođâtääsi IV/IV-II mield (vuáđupälkki 2 457,04 – 2 560,57 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Ucâmušâid lahtosijdiskuin kalga toimâttiđ sämitige čäällimkoodán 15.5.2015 tme 16.00 räi čujottâssáin Sajos, 99870 Aanaar teikâ Anarist 22.4.2015 Sämitigge 
Säämi puárásijpargo ovdedempeeivih III 22.5.2013 
Sämitige haldâšem SaKaste-Sämmilij sosiaal- já tiervâsvuođâpalvâlusâi ovdedemrááhtus-proojeekt uárnee kuálmád säämi puárásijpargo ovdedempeeivijd. Projektist ovdeduvvoo sämikielâlâš palvâlusfalâldâh já toimâvuáháduvah, moh váldojeh vuotân sämikielâ já kulttuur, sehe nanoduvvoo pargovievâ mättim. 
Ovdedempeeivij já puárásijpargo ovdedeijee-äššitobdeetiimiporgâm vuáđuld haavâst láččoo Säämi puárásijpargo tyejipiergâskassâ, mii siskeeld avžuuttâsâid já toimâmaalijd sämikielâlii puárásijpargo pargeid. 
Säämi puárásijpargo kuálmád ovdedempeeivij fáddán láá: Olmoošárvusâš puárisvuotâ. Maid kocceemvirgeomâhááh väättih sosiaalhuolâttâs aassâmpalvâlusâin? Maht sämikielâ já -kulttuur váldojeh vuotân lájádâs- já aassâmpalvâlusâin? 
Iävtut jeessân sämitige nuorâirááđán 2014-2015 
Sämitige ohtâvuođâst tuáimá nuorâirääđi. Rääđi váldupargon lii ovdediđ säminuorâi kielâlâš já kulttuurlâš vuoi-gâdvuođâid sehe nanodiđ säminuorâi identiteet nuorâipargo pehti. Lasseen rääđi šadda valmâštâllâđ taid sämitige iävtuttâsâid, alguid, ciälkkámušâid já eres peleväldimijd, moh kyeskih säminuorâid. 
Rááđán väljejuvvojeh vittâ eidusâš jeessân sehe sijjân juáhážân persovnliih värijesâneh. Jesâneh kalgeh leđe 18-25-ihásiih aktiivliih säminuorah. Lasseen väljejuvvojeh vittâ pissoo äššitobdee. Äššitobdeejesâneh kalgeh leđe valjiidijn 15-17-ihásiih. Rääđi jesâneh iä taarbâš leđe tige jesâneh, iäge sij taarbâš aassâđ sämikuávlust. Meid sämikielâ eeni-kielân ij lah velttidmettum, mut sämikielâ táiđu lii tuáivuttettee. Nuorârääđi valjiimist šadda válduđ vuotân, et jesâneh ovdâsteh ubâ sämikuávlu sehe jieškote-uv kielâjuávhuid nuuvt pyereest ko máhđulâš. 
Nuorâirääđi taha sämitige stiivrân iävtuttâs jesânijn, kiäh väljejuvvojeh, já lopâlii miärádâs taha sämitige čuákkim. 
Pyehtivetteđ iävtuttiđ jieijâd mielâst nuorâirááđán hiäivulijd 18-25-ihásijd aktiivlâš säminuorâid já äššitobdeejesânin hiäivulijd 15-17- ihásijd nuorâid. Iävtuttâsâid vuáđustâsâidiskuin puáhtá vuolgâttiđ šleđgâpostáin kaisa.tapiola-lansman(at)samediggi tâi poostâ pehti Kaisa Tapiola-Länsman, Sajos, 99870 Inari 15.1.2014 räi. 
Lasetiäđuid uážžuvetteđ nuuvt haalijddijn nuorâičällest, +358 50 382 51 79. 
Nuorâičällee västid 
Säminuorah ožžuu jieijâs vaikuttâskanava ko sämitigge vuáđudij jieijâs ohtâvuotân nuorâirääđi njuhčâmáánust 2010. Uđđâ nuorâirääđi algâttij tooimâs cuáŋuimáánust 2011. Nuorâi aašijd sämitige haldâttâsâst tipšo roovvâdmáánust 2010 pargoidis algâttâm nuorâičällee Niina Siltala. Toovâin Niinan love koččâmâššâd, moid sun västidij návt: 
Mun lam Niina Siltala (js. Aikio). Lam šaddaaš Avelist já muu suuhâ lii vuálgus Ijjäävrist. 
Valmâštuvvim pajeuáppen Avveel luvâttuvâst kiđđuv 2009 já čohčuv vuolgim Tuárnusân Humanistlii áámmátollâškoovlân luuhâđ aalmuglâštooimâ já nuorâipargo, ađai oovtâ ive kiergânim luuhâđ ovdil paargon puáttim. Pargo lasseen ličij uáivil valmâštuđ-uv majemustáá pelniäljád ive keččin. 
Máhđulâšvuotâ porgâđ säminuorâiguin jieijâs päikkikuávlust hokâttâlâi korrâsávt. 
Nuorâičällee tuáimá nuorâirääđi váldutoimâlâš čällen, ađai valmâštâlâm puoh nuorâirääđi alguid, ciälkkámušâid já eres peleväldimijd, povdiim čuákán já valmâštâlâm nuorâirääđi čuákkimijd já olášutám nuorâirääđi miärádâsâid. Tie toh váldupargoh riävtui láá. Lasseen lam lamaš iššeen orniimin Säminuorâi taaidâtábáhtus já viggâm viärmádâttâđ eres nuorâisyergi tuáimeiguin (el. sämikuávlu já Laapi kieldâi nuorâituáimeiguin). 
Puáđám paargon iđedist käävci suulâin já vuossâmužžân tárhistân šleđgâpoostâ. Talle valmâštâlâm čuákkim, tipšom keevâtlijd aašijd (om. čuákkimkaahvijd tâi taaidâtábáhtus orniidijn sáátuid), toolâm siemin ráđádâllâm pargoskipáráin/pargoskipárijguin, västidâm puhelimân já čálám šleđgâpoostâ. Taggaar aaibâs vuáđutoimâttâhpargo, mii šadda kale vissásávt mottoomverd rievdâđ, ko nuorâirääđi aalgât olmânáál tooimâs. Suullân ohtii mánuppaajeest uásálistám  -pargojuávhu čuákkimân já suullân ohtii muádi mánuppaajeest mist lii nuorâirääđi jieččân čuákkim. 
Nuorâirääđi lii ohtâ sämitige lävdikuudijn, moos kuleh 5 eidusii jeessân já sii persovnliih värijesâneh sehe 5 äššitobdeejeessân. Eidusiih jesâneh já värijesâneh láá 18-25-ihásiih já äššitobdeejesâneh 15-17-ihásiih. Nuorâirääđi toimâsuárgán kuleh puoh säminuorâid já säminuorâi eellimtile kyeskee ääših. 
Nuorâirääđi puáhtá toohâđ alguid já adeliđ ciälkkámušâid toin aašijn, moh kyeskih säminuorâid tâi sii eellimtile. Nuorâirääđi puáhtá meid orniđ tábáhtusâid já uásálistiđ jieškote-uvlágán tábáhtussáid. 
Iävtuittáá stuárráámus äšši lii tot, et tääl säminuorah pyehtih jieijah vaikuttiđ vuoigâdvuođáidsis já toi olášumán. Lasseen säminuorâin lii tääl kanava, mon pehti sij pyehtih adeliđ virgálijd ciälkkámušâid já toohâđ alguid. Nuorâirääđi taha máhđulâžžân meid tom, et säminuorah pyehtih leđe čuuvtij aktiivlubbooht mieldi sämitige tooimâst já miärádâstohâmist nuorâid kyeskee aašijn. 
Viigâm toimâđ nuuvt, et nuorâirääđi tieđettičij aktiivlávt jieijâs tooimâin. Jiem halijdiččii taggaar tile, et rääđi tuálá čuákkimijd já meerrid aašijn, mut eres nuorah iä ubâ tieđegin kiäh čuákkimijn čokkájeh, tađe eenâb ko äššilistoin tâi eres aašijngin. Lasseen aanaarsämmilâžžân šadda luándulávt-uv kiddiđ huámášume aanaar- já nuorttâsämikielâlij nuorâi kielâlijd vuoigâdvuođáid. 
Tuáivumield nuorâirääđi lii vuáháduttám sajattuvâs nuuvt säminuorâi koskâvuođâst ko väldikodálávt-uv tagarin tuáimen, mon piälán lii älkkee jurgâluđ säminuorâid kyeskee áášijn. Tuáivum, et love ive keččin puohâin säminuorâin láá aassâmsaajeest já kielâjuávhust peerusthánnáá siämmáálágneh máhđulâšvuođah oppâđ kielâ škoovlâst. Tuáivum meid, et säminuorah ain-uv anaččii áárvust jieijâs kulttuur já liččii čiävlááh sämmilâšvuođâstis. 
Sämitige saavâjođetteijee mánuppaje virgerijjâvuotân 
Sämitige saavâjođetteijee Klemetti Näkkäläjärvi páácá mánuppaje virgerijjâvuotân 11.5.-10.6. Näkkäläjärvi parga mánuppaje ääigi totken Oulu ollâopâttuvâst valmâštâlmin kulttuurantropologia suárgán kullee náguskirje. 
Virgerijjâvuođâ mieđettij sämitige stivrâ čuákkimistis 30.4. Saavâjođetteijee sajasâžžân tuáimá sämitige vuossâmuš värisaavâjođetteijee Irja Seurujärvi-Kari. 
Stivrâ tuhhiittij meiddei sämitige ruttâtuálulopâttem ivveest 2008. Ruttâtuálulopâttem lâi loopâst, korrâ šeštimtooimâi já pehtilis tooimâ áánsust suullân 12.000 eurod paijeelpäccee. Stivrâ kavnâttij tuđâvâžžân meiddei tooimâi lasanem, mii čiälgá toimâmuštâlusâst. Ciälkkámušah, iävtuttâsah já alguuh tahhojii suullân kuálmádâs eenâb ko ovdebijn iivijn. 
Kollekielâ - Tave-eennâmlâš säämi kielâpalhaâšume juáhhoo kuuđâd keerdi 
Kollekielâ - Tave-eennâmlâš säämi kielâpalhaâšume mieđettuvvoo tääl kuuđâd keerdi. Ovtâskâsulmuuh, organisaatioh, lájádâsah já virgeomâhááh Taažâst, Ruotâst, Suomâst já Ruošâst pyehtih toohâđ jieijâs iävtuttâs ive 2014 palhâšume uážžon.  Palhâšume juohhui vuossâmuu keerdi ive 2004. 
Taažâ, Ruotâ já Suomâ sämiaašijn västideijee ministereh já tai enâmij sämitigij saavâjođetteijeeh láá vuáđudâm tave-eennâmlâš sämikielâ kielâpalhâšume – Kollekielâ. 
Palhâšume stuárudâh lii 15 000 eurod, mii mieđettuvvoo ovtâskâsulmuid, juávhoid, siärváduvváid, organisaatioid teikâ lájádâssáid, kiäh láá ánsulávt porgâm toimâmáin merhâšitteht sämikielâ oovdedmân. Palhâšume juáhhoo jyehi nube ive vyeittei Suomâst, Ruotâst, Ruošâst já/teikâ Taažâst. Palhâšume juohhui vuossâmuu keerdi ive 2004. 
Kielâpalhâšume mieđettuvvoo tääl kuuđâd keerdi čohčuv 2014 sämiaašijn västideijee ministerij já sämitigij saavâjođetteijei ihásâš čuákkimist Helsigist. Ovtâskâsulmuuh, organisaatioh, lájádâsah já virgeomâhááh Taažâst, Ruotâst, Suomâst já Ruošâst pyehtih toohâđ jieijâs iävtuttâs ive 2014 palhâšume uážžon. Vuolgât iävtuttâsis já toos lohtâseijee kirjálijd vuáđustâsâid, kukkoduv peeleest enâmustáá 1-2 siijđo, majemustáá vyesimáánu 30. peeivi 2014. Árvuštâllâmkomitea väljee kielâpalhâšume vyeittee. 
1) kulluuttâs 
2) Kielâpalhâšume njuolgâdusah 
3) Kielâpalhâšume tuávváš já vyeitteeh ive 2004 rääjist 
Lasetiäđuh: 
Ellen Pautamo, ellen.pautamo(at)samediggi.fi 
Säminuorâi taaidâtábáhtus aldan 
Säminuorâi taaidâtábáhtusân láá almottâttâm 24 musijkkárid tâi muusikjuávkkud. Muusikpitáh láá rock, lávlum, juoigâm, rapp já instrumentaalmuusik. Almottâtmeh láá puáttám puohâin sämikuávlu kieldâin já Ruávinjaargâst. Tábáhtusân uárnejuvvojeh sáátuh puohâin sämikuávlu kieldâin. Tärhibeh tiäđuh sáátuin, ijâstâlmist já puurâdmijn toimâttuvvojeh škovláid. Tiäđuh piäijojeh meiddei neetin, čuávu www.samediggi.fi . Lasetiäđuh täst . 
Säminuorâi taaidâtábáhtus uđđâ Sajosist 28.-29.03.2012 
Säminuorâi taaidâtábáhtus uárnejuvvoo eidu valmâštum Säämi kulttuurkuávdáš Sajosist Anarist njuhčâmáánu loopâst. Tábáhtus väldikodálâš válduteeman lii muusik jieškote-uv šlajâinis. Lasseen nuoráh peessih kištottâllâđ njuárustmist Sajos pirrâsist, kost uárnejuvvoo meid suoppâinviestâ, mon čyeigih tovláá ääigi päddisavehijguin. 
Taaidâtábáhtusâst väljejuvvojeh säminuorâi ovdâsteijeeh Nuorâ Kulttuur SOUNDS –tábáhtusân, mii tuálloo Tuurkust 25.– 27.05.2012. 
Säminuorâi taaidâtábáhtus pištá taan ive kyehti peeivi, moin ávuduvvoo siämmást uđđâ Sajos valmâštume. Uásálisteid väriduvvoo ijâstâllâmmáhđulâšvuotâ Aanaar markkânist. Sämitigge tieđeet škovláid puorijn aaigijn tábáhtus orniistâlmijn ja almottâttâmäigitavlust. Väldikodálii tábáhtus njuolgâdusah, maid nuávdittep meid säminuorâi taaidâtábáhtusâst, kávnojeh taan liiŋkâst http://nuorikulttuuri.fi/sounds/ . 
Taaidâtábáhtus valmâštellen sämitiggeest tuáimá oppâmateriaalvuávájeijee Anni Näkkäläjärvi (anni.nakkalajarvi(at)samediggi.fi) oovtâst nuorâičällee Inka Nuorgamijn (inka.nuorgam(at)samediggi.fi). Čuávu nettisiijđoid! 
Ovdebij säminuorâi taaidâtábáhtusâi raporteh láá uáinimnáál täst . 
Sämikielâ iäláskittemohjelmân stuorrâ tárbu 
Sämitigge vuárdá Suomâ haldâttâsâst jotelis miärádâs olesváldálâš sämikielâ iäláskittemohjelm jotonpiejâmist, páhudij sämitige värisaavâjođetteijee Irja Seurujärvi-Kari Ruávinjaargâst. 
Kooveest Sämitige värisaavâjođetteijee Irja Seurujärvi-Kari. 
Sämmilij kielâlâš vuoigâdvuođah iä olášuu lahâasâttâs vaattâm vuovvijn. Sämikielâ táiđusijn ulmuin lii vááijuvvuotâ haldâttuvâst, almolâš palvâlusâin já máttááttâsâst. Sämikielâ máttááttâsâst säämi virgálij haldâttâskuávlui ulguubeln lii etitile Suomâst já Ruotâst. Sämitigge vuárdá Suomâ haldâttâsâst jotelis miärádâs olesváldálâš sämikielâ iäláskittemohjelm jotonpiejâmist, páhudij sämitige värisaavâjođetteijee Irja Seurujärvi-Kari 15.4. Ruávinjaargâst uárnejum aalmugijkoskâsâš konfereensâst. 
Puoh sämikielah láá Unesco luokittâllâm mield aštum. Enâmustáá aštum Suomâst sarnum kielah láá aanaar- já nuorttâsämikielâ sehe Ruotâst já Taažâst sarnum juulev- já maadâsämikielâ. 
Seurujärvi-Kari muštottij OA sierânâsraportistee James Anaya raportistemmáátkán kullee konfereensâst, et iävtuttâsah sämikielâi sierânâs tuárjumân já olesváldálâš iäláskittemohjelm jotonpiejâmân láá toohum maŋgii ige tääl lah innig äigi tuhledemnáál. Sämimáttááttâsân kullee lahâaasâtliih já ruttâdem vááijuvvuođah láá joođeetmin sämikielâ mättee ulmui mere jotelis kiäppánmân já eromâšávt virgálij sämikuávlui ulguubeln ässee sämmilij kielâ já identiteet molsâšumán. Meid Täsivääldi President já ucceeblohováldálâš lává tuárjum sämikielâ iäláskittemohjelm jotonpieijâm. Äšši mainâšuvvoo meiddei Suomâ haldâttâs olmoošvuoigâdvuođâraportist ivá 2009. 
Haldâttâsneuvos Mirja Kurkinen Suomâ riehtiministeriöst muštâlij konfereensân, et sämikielâid kyeskee iäláskittemohjelm jotonpieijâm valmâštâlloo tääl ministeriöin já ääšist kolgâččij puáttiđ miärádâs vala taan kiiđâ ääigi. Čuovviittâstooimâtärhisteijee Kari Torikka Laapi kuávluhaldâttâsvirgáduvâst, kote ovdâstij konfereensâst Suomâ máttááttâsministeriö, páhudij, et sämikielâ máttááttâs meid sämikuávlu ulguubeln lii máhđulâš. – Máttááttâs ornim váátá kuittâg vaanhimijn eromâš aktiivlâšvuođâ já joba máttááttâs orniimân uásálistem. 
Seurujärvi-Kari kuvvij sämimáttááttâs tile kriittisâžžân. Sämikuávlust tile huánnán uccoo aheluokai já meddâlvarrmij keežild. Sämikuávlu ulguubeln, mast iänááš uási sämipárnáin já –nuorâin äässih, lii tile tuođâlâš ige kielâ máttááttâs uárnejuu ennust ollágin. Oro tegu liččijm maccâmin ááigán, kuás sämikielâst ij lamaš škoovlâst sajattâh já kielâmolsom ovdánij jotelávt. 
– Sämikielâ sajattâh suomâ škoovlâst lii juáhásâm kyevti uásán. Sämikuávlust kielâ lii kuávlulii ucceeblohokielâ sajattuvâst já sämikuávlu ulguubeln enâmânvärrejeijeekielâ sajattuvâst. Sämikielâst ij lah škoovlâst toos kullee algâaalmug kielâ sajattâh, páhudij Seurujärvi-Kari. Algâaalmug kielâlâš vuoigâdvuođáid kulá mieddei vuoigâdvuotâ jieijâs kielâ iäláskitmân, revitalisaation. 
Luuvâ Irja Seurujärvi-Kari oles saavâ täst: Statement by Irja Seurujärvi-Kari on Saami language, Culture and Youth 15.4.2010 
Sämmilij vuoigâdvuođâid kieđâvuššee olmoošvuoigâdvuotorgaanij uđđâsumoseh avžuuttâsah 
OA olmoošvuoigâdvuotkomitea 
Aalmugjeessân- já poolitlijd vuoigâdvuođáid kyeskee almos-sopâmuš 
2013 
Sopâmušstaatah kolgâččii ovdediđ sämmilij vuoigâdvuođâid naanoodmáin sämmilij ovdâsteijeevâš instituutioi, tego sämitige meridemvääldi. Sopâmušstaatâ kolgâččij lasettiđ viggâmušâidis lahâasâttemnubástusâi rähtimân sämmilij vuoigâdvuođâi tievâslâš täähidmân sii ärbivuáválâš kuávluin visásmitmáin, ete nuávdittuvvoo sämisiärváduvâi vuoigâdvuotâ rijjâ, muuneeld tábáhtuvvee já tieđettum uásálistmân sijjân kyeskee poolitlijd prosessáid já ovdedemprojektáid. 
Sopâmušstaatah kolgâččii meid riemmâđ ääšimiäldásâš toimáid, vâi ovdedeh, ton vijđoduvvâst ko máhđulâš, puoh sämipárnái vuoigâdvuođâ finniđ máttááttâs jieijâs kieláin sopâmušstaatâ kuávlust. 
Ekonomâlij, sosiaallij já čuovviittâslij vuoigâdvuođâi komitea 
Ekonomâlij, sosiaallij já čuovviittâslij vuoigâdvuođáid kyeskee almossopâmus 
2007 
Komitea avžuut sopâmušstaatâid olášuttiđ puoh tárbulijd tooimâid, moiguin visásmiteh, ete meccičuoppâmeh já eres toimâ, maid ovtâskâs peleh tääl hárjutteh sämikuávlust, iä raijii sämmilij vuoigâdvuođâ paijeentoollâđ já ovdediđ sii ärbivuáválâš kulttuur já eellimtäävi, eromâšávt puásuituálu, iäge sii ekonomâlij, sosiaallij já čuovviittâslij vuoigâdvuođâi kevttim. 
Lasseen komitea avžuut, ete sopâmušstaatâ kávná ääšimiäldásâš čuávdus koččâmâšân eennâmoommâstmist já –kiävtust sämikuávlust nuuvt, ete ráđádâl ääšist puoh uásipelijguin, sämitige mieldiluhâmáin sehe ratifisist jotelávt jiecânâs enâmij algâaalmugijd já hiäimuaalmugijd kyeskee ILO almossopâmuš Nr 169. 
Näliolgoštemkomitea 
Jyehilágán näliolgoštem meddâlistem kyeskee aalmgugij-koskâsâš almossopâmuš 
2013 
11. Komitea avžuut, ete talle ko sopâmušstaatâ uđâsmit sämitiggeest adelum laavâ, tot lasseet sämitige meridemvääldi sämmilij kulttuurjiešhaaldâšmân lohtâseijee aašijn, mieldiluhâmáin vuoigâdvuođâid, moh kyeskih eennâm já luánduvaarij kiävtun sämmilij ärbivuáválávt asâttem kuávluin. 
12. Komitea avžuut, ete ko sopâmušstaatâ miäruštâl, kiäst lii jienâvuoigâdvuotâ sämitige vaaljâin, tot addel ääšimiäldásâš tiädduáárvu sämmilij jiešmeridemvuoigâdvuotân, mii kulá sii sajâttâhân Suomâst, sii vuoigâdvuotân meridiđ jieijâs jeessânvuođâst já vuoigâdvuotân toos, ete sij iä pággusuddâludduu. 
13. Komitea avžuut, ete sopâmušstaatâ váldá taan ohtâvuođâst vuotân Aalmugijkoskâsâš pargoseervi almossopâmuš nr 169, mon sopâmušstaatâ lii čonâdâttâm ratifisistiđ. Lasseen komitea avžuut, ete sopâmušstaatâ riämá ääšimiäldásâš toimáid vâi suoijâl sämmilij ärbivuáválâš puásuituáluiäláttâs. 
14 Komitea avžuut meid, ete sopâmušstaatâ tuođâlávt visásmit sämikielâlij sosiaal- já tiervâsvuođâhuolâttâs palvâlusâi finnimvuođâ sämmiláid sii päikkikuávlust. Lasseen komitea avžuut, ete sopâmušstaatâ huápput máttááttâs- já kulttuurministeriö iävtuttem, sämikielâ oovdedmân já suoijâlmân uáivildum iäláskittemohjelm olášuttem, meid juávkkuviestâdmijn, škovliimist, sosiaal- já tiervâsvuođâpalvâlusâin já kulttuur syergist. 
Párnáá vuoigâdvuođâi komitea 
Párnái vuoigâdvuođâi almossopâmuš 
2011 
63. Komitea avžuut, ete sopâmušstaatâ: 
a) čuávu já árvuštâl romani- já sämipárnái vuoigâdvuođâi vuotânväldim aalmuglâš vuáváámijn já ohjelmijn; 
b) visásmit, ete romani- já sämipárnáin, meid sämikuávlu ulguubeln ässee sämipárnáin, lii vuoigâdvuotâ kulttuursensitiivlâš škovlim- já tiervâsvuođâhuolâttâspalvâlusâin jieijâs kieláin; 
c) pyereed oovtâstpargo Ruotâ já Taažâ haldâttâsâiguin eres lasseen aašijn, moh kyeskih škoovlâi máttááttâsvuáváámijd, máttáátteijei škovlimân, máttáátteijei materiaal pyevtitmân já mediasiskáldâs pyevtitmân sämipárnái várás; 
d) váldá vuotân komitea almos huámášume nr. 11 (2009) algâaalmugij párnáin já sii almossopâmuš miäldásâš vuoigâdvuođâin (CRC/C/GC/11); já e)ratifisist ILO almossopâmuš nr. 169 jiečânâs enâmij algâ- já hiäimuaalmugijn. 
Nisonij olgoštem meddâlistem kieđâvuššee komitea 
Jyehilágán nisonij olgoštem meddâlistem kieđâvuššee almossopâmuš 
2014 
37. Komitea avžuut, ete uásipeeli 
a) visásmit, ete suhâpeleuáinu lii väldivirdásmittum puoh sämmilijd kyeskee politijkkáráid já ohjelmáid, 
b) tuhhit konkreetlijd tooimâid ulmenis lasettiđ säminisonij ovdâstem pooliitlâš já almos elimist sehe sämisiärváduvvâst ete ubâ ohtsâškoddeest, 
c) riämá toimáid vâi visásmit, ete säminisonáid fäälih ääšimiäldásijd sosiaal- já tiervâsvuođâpalvâlusâid, mieldi luhâmáin enijhuolâttâs já 
d) visásmit, ete päikkiviehâvääldi uhren leijee säminisonijn lii peessâm torvopaaihijd já palvâlussáid, moh västideh sii táárbuid 
7 
ILO äššitobdee-komitea 
Ilo almossopâmušnr 111 
2012 
Sämmilij peessâm ärbivuáválijd iäláttâssáid. 
Komitea pivdá Suomâ tieđettiđ sämmilij áámmátlâš škovliimist já maht tot lii ovdedâm sämmilij ärbivuáválij iäláttâsâi hárjuttem. Komitea meid pivdá Suomâ čäittiđ mon vijđáht tot lii váldám vuotân sämmilij enâmân vuáđuduvvee iäláttâsâid já eellimvyevi ko lii olášuttâm ereslágánijd projektijd já ereslágánijd tooimâid sämitiggijn vâi visásmit sämmilij peessâm ärbivuáválijd iäláttâssáid já moin vuovijguin taah ulmeh láá juksum. 
Euroop Rääđi ministerkomitea 
Aalmuglij ucceeblovoi suoijâlmân kyeskee almossopâmuš 
2012 
Ko váldoo vuotân haldâttâs áigumuš ratifisistiđ ILO almossopâmuš nr 169 kolgâččij riemmâđ jotelis toimáid, moiguin piejih joton orostâm ráđádâlmijd sämikuávlu eennâmvuoigâdvuođâin já algâtteh uđđâsist konstruktiivlâš vuárusavâstâllâm sämitiggijn, vâi áášán kullee vuoigâdvuođâlâš epivisesvuotâ šadda čuávduđ; 
kolgâččij juátkiđ sämitiggijn ráđádâlmáin meritiätulijd tooimâid, moiguin viggeh tuárvi ruttâdem já sämikielâi iäláskittemohjelm pehtilis olášuttem vievâst estiđ sämikielâi lappum almolâs elimist tááláást eenâb, já kolgâččij investistiđ ääšimiäldásâš škovlimtoimáid, moiguin visásmiteh, ete sämmiliih uážžuh tááláást pyerebeht sämikielâlijd almos palvâlusâid; 
kolgâččij riemmâđ ääšimiäldásâš toimáid, moiguin visásmiteh, ete aalmuglâš ucceeblovvoid kullee ulmuid kyeskee ereslágán kuullâmvuáháduvvâid já –monâttâlmijd tievâsmiteh já uárnejeh uđđâsist vâi puávtâččij faallâđ čielgâ viestâdemkanavaid, já 
kolgâččij pyerediđ ucceeblovoi, meid lohomiärálávt ucemus ucceeblovoi, ovdâsteijei máhđulâšvuođâid vaikuttiđ tuođâlávt miärádâsrähtimprosessin; kolgâččij orniđ lasetorjuu ucceeblovoi juávkkuviestâdemniävvuid, eromâšávt ruošâ- já sämikielâláid viestâdemniävvuid, vâi áášánkullee ucceeblohokielâh liččii ääšimiäldásávt mieldi teddilum já šleđgâlâš juávkkuviestâdemniävvuin; kolgâččij lääcciđ haldâttâhân sierânâs vuáháduv, mon pargon ličij toollâđ ohtâvuođâ sämitiigán puoh sämmilijd kyeskee ašijguin já oohtânheiviittiđ čielgâ haldâttâs peleväldimij ovdedem sämmilij tááhust merhâšittee koččâmušâin; 
kolgâččij riemmâđ ääšimiäldásâš toimáid eromâšávt ollâtääsi škovlim, áámmátškovlim já ääšiomâhái palvâlusânväldimvuáháduvâi nubástittem uásild, vâi finniiččii lasettuđ aalmuglâš ucceeblovoid kullee ulmui mere virgálâš pargomarkkânijn, staatâhaldâttuv mieldiluhâmáin 
CM/ResCMN(2012)3 
Euroop Rääđi ministerkomitea 
2012 
1. nanodeh ain sämikielâlâš škovlim, eromâšávt nuuvt, ete ovdedeh systemaatlâš politiik já kuhes áigáduv ruttâdemvuávám, 
2. riemih jotelávt toimáid vâi suojâleh já ovdedeh anarâš- já nuorttâlâškielâ, moh láá eromâšávt uhkevuálásiih kielah, eromâšávt nuuvt ete uárnejeh pisovâš kielâpiervâlijd, 
3.olášutteh lasetooimâid vâi visásmiteh ruotâ- já sämikielâlij sosiaal- já tiervâsvuođâhuolâttâspalvâlusâi finnim, 
5. riemih toimáid vâi lasetteh tiettim Suomâ kuávlulâš já ucceeblohokielâin já lasetteh soováášvuođâ tai kuáttá, sehe puoh škovlimtaasij almos máttááttâsvuáváámij ete juávkkuviestâdemniävui vievâst. 
RecChL(2012)2 
Euroop rääđi olmooš-vuoigâdvuotkomissaar 
(komissaar pargon lii ovdediđ tiettim já kunnijâttem olmoošvuoigâdvuođâi kuáttá Euroop rääđi jeessânenâmijn) 
2012 
122. Suomâ vuáđulaahâ lii tubdâstâm sämmilij sajâttuv Suomâ algâaalmugin já tähidâm sijjân sierânâs kulttuurlâš já kielâlâš vuoigâdvuođâid. Vuoigâdvuođâi tubdâstem ij kuittâg lah ulâttum eennâmomâstem- ige puásuituáluvuoigâdvuođáid, veikkâ OA julgáštuš algâaalmugij vuoigâdvuođâin já ILO sopâmuš nr 169 čielgâsávt adeleh vuoigâdvuođâid täin kuávluin. Olmoošvuoigâdvuotváldálâš huámášit, ete Suomâ valmâštâlmeh ILO sopâmuš nr 169 ratifisistmân láá pištám jo paijeel 20 ihheed. Tehálâš koččâmuš lii sierânâstooimah, maid sämmilij ekonomâlij já kulttuurlij algâaalmug-vuoigâdvuođâi visásmittem váátá. Aalmugijkoskâsâš olmoošvuoigâdvuot-lahâasâttem mield sierânâstooimah pyehtih leđe agâstâllum koččâmušâst leijee tiileest toin iävttoin, ete toh láá olmâ koskâvuođâst ulmemiäldásâš tuhhittettee uulmijd. Olmoošvuoigâdvuotváldálâš tiäddut, ete ratifisistemproosees ij koolgâ anneeđ nollátiäivásemspellân, mast tuše nubbe uásipeeli vuáittá, peic meid väldiaalmug eennâmkevttimvuoigâdvuođâid já vuoigâdvuođâ hárjuttiđ iäláttâsâid kalga väldiđ vuotân. 
123. Olmoošvuoigâdvuotváldálâš avžuut Suomâ ratifisistiđ ILO sopâmuš nr 169 já tubdâstiđ sämmilij eennâmkevttimvuoigâdvuođâid já vuoigâdvuođâ hárjuttiđ ärbivuáválâš puásuituálu. Eres lahâuđâsmittemtáárbui kieđâvuššâm váátá ennuv oovtâstpargo sierâ ministeriöi kooskâst. Taat meid tovâččij älkkeebin ráđádâlmijd sämiovdâsteijeiguin, main kalga leđe merhâšittee uási ratifisistemprosessist. Iävtuttâs ovdâskode já sämitige ohtsâš ratifisistempargojuávhu vuáđudmist lii tuođâi-uv kuorâttâllâm árvusâš. Meccihaldâttâslaavâ uđâsmittem fáálá meid máhđulâšvuođâ kavnâđ innovatiivlâš čuávdusijd oovdâst leijee koččâmuššáid. Joođoost leijee ráđádâlmijn tave-eennâmlâš sämisopâmuš ááigán uážžumân tiädutteh, ete sämmilâškoččâmuš lii staatâi raajijd rastaldittee já ráđádâlmijn sättih tiäduttiđ mieđetteijee vuáháduvvâid já máhđulâšvuođâid oovtnálásittum aldanemvuáhán 
Euroop rasism já soováášmettumvuođâ vástásâš komissio 
ECRI 
( komissio lii Euroop Rääđi vuálásâš orgaan, mon pargon lii toimâđ  rasism, etnisâš olgoštem já soováášmettumvuođâ vuástá olmoošvuoigâdvuođâi oovdedmân.) 
2013 
ECRI avžuut, ete Suomâ virgeomâhááh riemih toimáid vâi sämikulttuur já taan ucceeblovo merhâšume kieđâvušeh škovlâmáttááttâsâst já viggeh lasettiđ tiettim sämiaalmugist eenâblovo kooskâst el. kampanjai vievâst, moh lasetteh tiäđu. ECRI movtijdit Suomâ virgeomâháid čuávvuđ säämi kielâlaavâ já sämmilij eenikielâlâš máttááttâs kyeskee vuoigâdvuođâ olásume. ECRI avžuut, ete virheomâhááh riemih tárbulâš toimáid vâi visásmiteh tai vuoigâdvuođâi tuđâttettee olášume oovtâstpargoost sämmilâš ovdâsteijeiguin. 
52. ECRI movtijdit Suomâ virgeomáháid juátkiđ tooimâs sämikielâi iäláskitmân já avžuut, ete tađe várás škovliitteh tuárvi máttáátteijeid. ECRI avžuut, ete Suomâ virgeomâhááh riemih lasetoimáid vâi visásmiteh tom, ete sämikielâid máttáátteh sehe sämikuávlust ete ton ulguubeln. ECRI avžuut, ete Suomâ virgeomâhááh värideh tuárvi ekonomâlijd já olmoošresurssijd taaid viggâmušáid. 
106. ECRI avžuut, ete Suomâ virgeomâhááh riemih toimáid vâi sämikulttuur já taan ucceeblovo merhâšume kieđâvušeh škovlâmáttááttâsâst nuuvt ete aneh ävkkin ECRI almos politiik kyeskee avžuuttâs nr 10, mii kuáská rasism já näliolgoštem vuástálistâm škoovlâst já škoovlâ vievâst. Lasseen ECRI avžuut, ete Suomâ virgeomâhááh riemih toimáid sämiaalmug kyeskee almos tiäđu lasseetmân eenâblovo kooskâst om. taan aalmugân čuosâttum kampanjai vievâst, moh lasetteh tiäđu. 
(ECRI(2013)19 
OA algâaalmugraportistee 
Ovtâstum Aalmugij julgáštus algâaalmugij vuoigâdvuođâin 
2010 
75. Sierânâsraportistee avžuut, ete Tave-enâmeh juátkih já pehtilitteh viggâmušâidis vâi sämiaalmugij jiešmeridemvuoigâdvuotâ sehe tááláást pyereeb vaikuttemmáhđulâšvuođah olášuveh sii kyeskee miärádâsrähtim uásild. Taam ulme puáhtá mottoom muddoost juksâđ kevttimáin tááláást pehtilub kuullâmvuáháduvâid, main visásmiteh, ete sämmiláid njuolgist vaikutteijee miärádâsâid ij uážu porgâđ nuuvt, ete ij lah sii rijjâtátulâš já tiätun vuáđuduvvee munemietâmâš. Lasseen staatah kolgâččii oovtâst sämitigijguin kuorâttâllâđ tiätu kuávlui raijim nuuvt, ete sämitigge toimâččij tai raajij siste vuosâsajasâš teikâ áinoo miärádâsrähten aainâs sämmilijd kyeskee koččâmušâin, meid sämmilij eennâmkuávluid, kielâid, ärbivuáválâš iäláttâsâid já kulttuurijd lohtâseijee aašijn. 
76. Sierânâsraportistee avžuut, ete Tave-enâmeh já eromâšávt Ruotâ tovâččii tárbuliih uđâsmitmijd, main visásmiteh sämitiggij – sämiaalmugij alemus ovdâstemorgaanin – ovdiist stuárráb jiečânâsvuođâ staatâ lájádâsâi já virgeomâhái háárán. Ulmen lii sämitige jiečânâs miärádâstoohâmvääldi lasettem. 
77. Tave-enâmeh kolgâččii orniđ sämitiggijd kelijdeijee ruttâdem, mon vievâst toh pyehtih pehtilávt olášuttiđ jiešhaaldâtlijd pargoidis. Eromâšávt kolgâččii orniđ ovdiist eenâb ruttâdem sämitiggij jieš sierrim, ovdedem já olášuttem projektáid já alguid. Staatah kolgâččii ovdediđ heivejeijee monâttâllâmtaavijd ohtâvuođâtolâmân sämitigijguin vâi taat ulme olášuvá. 
83. Suomâ kolgâččij pehtilittiđ tooimâidis vâi čielgiiččij já turviiččij sämmilij eennâmkuávluid já luánduvaarijd kyeskee vuoigâdvuođâid juridilávt. Suomâ kolgâččij eromâšávt visásmittiđ sämmilij hárjuttem puásuituálu sierânâssajâttuv turvim ko váldoo vuotân ton iäláttâs merhâšume sämmilij kulttuurân já áárbán. 
84. Lahâaasâtliih já haldâtliih mekanismeh, moh taheh máhđulâžžân luánduvaarij ävkkinanneem sämikuávlust, kolgâččii leđe hiäivulij aalmugijkoskâsij noormâi miäldásiih, meid talle, ko toh kyeskih tai tooimâi vaikuttâsâi čuosâttâhhân leijee algâaalmugsiärváduvâi ääšimiäldásâš kuullâm sehe rijjâtátulâš já tiätun vuáđuduvvee munemietâmâs, vaikuttâsâi keeppidmân tárbulijd tooimâid, sajanmäksimijd já hiäđui jyehim. 
85. Tave-enâmeh kolgâččii sämitigijguin ráđádâlmáin koordinistiđ tooimâid, moiguin viggeh estiđ šoŋŋâdâhnubástus háitulijd vaikuttâsâid sämmiláid. Siämmást kolgâččii visásmittiđ, ete uđâsmuvvee energiakäldei kiävtu ovdedem várás rähtee tooimâin, tego pieggâvuáimáttuvâi rähtimist, ij alnees lah háituliih vaikuttâsah sämmilij iäláttâssáid. 
86. Tave-enâmeh kalgeh viggâđ toollâđ puásuituálukuávlui piätuelleepopulaatioid tagarijn taasijn ete palgâseh piergejeh, já piätuellei tovâttem vahâgijd kalgeh sajanmäksiđ puásuituálleid olesmiärálávt. 
87. Sierânâsraportistee avžuut, ete Tave-enâmeh já sämitigeh pehtiliteh ohtsâš viggâmušâidis sämikielâi iäláskitmân já nanodeh sämikielâi- já kulttuur škovlimohjelmijd. Staatah kalgeh tállân orniđ sämitiggijd kelijdeijee ruttâdem, mon vievâst tai uulmij juksâmân pyehtih olášuttiđ oovtâst sooppum tooimâid. Staatah kalgeh meid lasettiđ sämitáiđusij máttáátteijei finnimvuođâ já lohomere. Lasseen staatah kolgâččii viggâđ nanodiđ sämikielâi kevttim tuámuštoovlist já eres virgeomâhijguin ášástâldijn já ain pyerediđ almos palvâlusâi finnimvuođâ sämikielâiguin. 
88. Staatah já sämitigeh kolgâččii oovtâst ovdediđ já olášuttiđ tooimâid almos tiäđu lasseetmân sämiaalmugijn mediast já stuorrâ aalmug kooskâst. Tággáár tiäđu lasettem kolgâččii ovdediđ eres lasseen vuáđu- já koskâtääsi škoovlâi sehe ollâopâttuvâi škovlimohjelmijn. 
Saijoos lekkâmeh 2012 
Koveh Saijoos vihkjáin já Sämitige lekkâmijn sehe kulttuurehidist 3.4.2012. Lasseen taan vuárhást láá koveh Saijoos lekkâmáid lohtâseijee Aalmugjuhleest/Ávus uuvsâin, mii tollui 4.4.2012. 
Täsivääldi President saahâ Saijoos vihkjáin já Sämitige lekkâmijn 3.4.2012. 
Täsivääldi President já rovvá Jenni Haukio puáttiv Saijoos salin. 3.4.2012. 
Haldâttâhhovdâ Juha Guttorm toolâi lekkâmsaavâs. 
Täsivääldi President Niinistö já Sämitige saavâjođetteijee Näkkäläjärvi adelává kieđâid. 
Čevetjäävri vyelitääsi uáppeeh lávdásteleh lekkâmjuhleviehân. 
Saijoos kulttuureehid jođetteijee Anne-Kirste Aikio. 
Kulttuurehidist Tiina Sanila-Aikio, Liisa Holmberg já Juha Guttorm adeleh kukáid kulttuurkuávdáá nommâkišto vyeittei Matti Morottajan sehe lasâlijnekišto vyeitteid Tytti Bräysyn sehe Anna-Leena Pyylampin. 
Kulttuureehid muusikist västidij el. Ánnamaret Ensemble. 
Kulttuurehidist lâi meid sämmilâš teatter. Kooveest čájáttâlmin Irene Länsman já Anna Näkkäläjärvi-Länsman. 
Ohtâ aalmug neelji enâmist 
Sämmiliih láá eenâblovvoost motomijn sämikuávlu kieldâin: Suomâ Ucjuv (Ohcejohka), Taažâ Kuovdâkiäinu (Guovdageaidnu/ Kautokeino), Kárášjuv (Kárášjohka/ Karasjok), Tiänu (Deatnu/ Tana) já Uunjaargâ (Unjárga/ Nesseby) kieldâin. Sämmiliih láá ohtâ aalmug neelji eennâm, Suomâ, Ruotâ, Taažâ já Ruošâ kuávluin. Sämipoolitlâš teesi mield ”sämmiliih láá ohtâ aalmug, mon ohtâlâsvuođâ iä väldikudij rääjih uážu rikkođ”. 
Sämmilij oohtânkulluuvâšvuotâ, mii rastaldit väldikudij raajijd, lii tááláá ääigi nanos já ovtâspargo viijđes. Ovtâspargo pargeeh virgálâš sämisiärváduvâi ovdâsteijeeh, Suomâst, Ruotâst já Taažâst tuáimee sämiparlameentah (sämitigge/ sámediggi/ sametinget), aalmuglâšseervih, jieškote-uv suorgijd ovdâsteijee taaidâ- já áámmátseervih já oppâlájádâsah-uv. 
Sämiaašijd kyeskee ovtâspargo pargeeh meiddei riijkâi haldâttâsâi já páihálâš virgeomâhái tääsist. Merhâšitteemusah ohtsii argâpeeivi huksejeijeeh láá sämikielâlâš radio já TV, moi čuávvummáhđulâšvuođah láá internet mield vijđánâm jyehi sajan. Lasseen suhâruottâseh já ovtâskâs ulmui ohtâvuođah joteh luándulávt väldikudij raajij paijeel. Ohtsâš kielâ taha sämikuávlust ohtsii levânemkuávlu meiddei sämikielâlâš kirjálâšvuotân, muusikkân, elleekován já median sehe ohtsii toimâkuávlu sämikielâlâš teatterân já sierâlágán tábáhtussáid muusikfestivaalâin kirkkopeivijd. 
Ohtsâš kiellân tuáimih sämikielâ stuárráámus kielâ tavesämikielâ já juulev-, maadâ- já nuorttâsämikielâ. Juulev- já maadâsämikielâ sárnuh Taažâ já Ruotâ kuávluin. Nuorttâsämikielâ pelestis tuáimá čonâsin Suomâ já Ruošâ nuorttâsämmilij kooskâst. Tavesämikielâ kevttih ärbivuáválávt Suomâ, Ruotâ já Taažâ kuávluin. Tááláá ääigi kielâ mätteeh láá meiddei Ruošâbeln. 
Sämiaalmug mere árvušteleh lemin ohtsis 60.000-100.000 kooskâst. Taažâst láá áárvuld 40.000-60.000, Ruotâst 15.000-20.000, Suomâst 9300-10.000 já Ruošâst nyevt 2 000 sämmilâžžâd. 
Sämmiliih láá eenâblovvoost motomijn sämikuávlu kieldâin: Suomâ Ucjuv (Ohcejohka), Taažâ Kuovdâkiäinu (Guovdageaidnu/ Kautokeino), Kárášjuv (Kárášjohka/ Karasjok), Tiänu (Deatnu/ Tana) já Uunjaargâ (Unjárga/ Nesseby) kieldâin. 
Kustannus-Puntsi 1997: www.puntsi.fi 
Davvi Girji OS: www.davvi.no 
www.galdu.org 
Uđđâ oppâkirje luvâttuv tavesämikielâ eenikielâ máttááttâsân almostui 
Luvâttuv tavesämikielâ eenikielâ máttááttâs várás lii almostum uđđâ oppâkirje Giela geainnut 2. Kirje lii uáivildum eenikielâ já kirjálâšvuođâ oppâamnâs nube kuursâ máttááttâsân. Kuursâ uáivitiäddu lii teevstâi ráhtusijn já merhâšuumijn. Kirje čuávu luvâttuv eenikielâ väldikodálâš máttááttâsvuávám. 
Luvâttuv eenikielâ máttááttâsâst tiädutteh sämikielâ já –kulttuur lasseen kirjálâšvuođâ já ton tulkkum. Uáppeeh uáppih čäälliđ maaŋgâlágánijd teevstâid já kuuloold meid uđđâ vuovijd já uáinuid teevstâi analysistmân já tulkkuumân. 
Kirje láá čáállám Marjaana Aikio, Helmi Länsman, Maarit Magga já Elen Anne Sara. Kirje sárgusijd lii sárgum Tania-Maria Moilanen já graafisii vuávám lii ráhtám Svea Päiviö. Giela geainnut 2 lii jotkâ ive 2012 almostum siämmáánommâsâš vuossâmuu kuursâ oppâkiirján. 
Lasetiäđuh täst. 
Sämitigge almoot uuccâmnáál škovlimčällee virgesajasâšvuođâ 
mii álgá 18.8.2014 já nohá 14.11.2014. Škovlimčällee toimâsaje lii čäällimkode váldutoimâsaajeest säämi kulttuurkuávdáš Sajosist, Anarist. Škovlimčällee tuáimá škovlim- já oppâmateriaaltoimâttuv hovdân já škovlim- já oppâmateriaallävdikode oovdânpyehten já čällen. 
Siäđusmiäldásii tohálâšvuođâvátámâššân lii virge vááttám škovliittâs já lasseen váttoo sämikielâ táiđu (asâttâs 1727/95). Pargo miänástuvvee tipšom išedeh hiäivulâš ollâškovlâtuđhos sehe šiev säämi škovlimašij já haldâttâhtooimâ tubdâm. Pälkki miärášuvá sämitige  pálkkááttemvuáháduv vátávâšvuodâtääsi III/II mield (vuáđupälkki 2 887,03 eurod/mp). Ucâmušâid lahtosijguin kalga toimâttiđ sämitige čäällimkoodán 11.7.2014 tme 16.00 räi čujottâssáin Sajos, 99870 Aanaar. 
Lasetiäđuid pargoost addel má. haldâttâhhovdâ Pia Ruotsala puh. 010 839 3106. Sämitige tooimân puáhtá uápásmuđ nettičujottâsâst www.samediggi.fi . 
Sämitige Nuorâirääđi ocá  KYEHTI NUORÂ OFELAŠ 
meriáigásii já olespiäiválii virgekoskâvuotân 1.12.2014-28.2.2015 koskâsii ääigi säämi kulttuurkuávdáš Sajosân Anarân. 
Ofelaš pargon lii vuáváđ já valmâštâllâđ sämmilijn muštâleijee Ofelaš-materiaalijd škoovlâin eellim várás sehe kolliđ Laapi kuávlu škovláid já muštâliđ sämmilijn valmâštum materiaalij mield. 
Pargo miänástuvvee hoittám išedeh sämikielâ táiđu, sämikulttuur tubdâm já -škovlim, šiev vuáruvaikuttâs- já oovdânpyehtimtááiđuh, šiev atk-tááiđuh sehe nahčâ porgâđ jiešalgâlávt já oovtâst nubbijn ofelâššáin. 
Pälkki miärášuvá sämitige pálkkááttemvuáháduv vátávâšvuođâtääsi VII/V mield, vuáđupälkki 1398,87 eurod/mp. Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Ucâmušâid oppâ- já pargotuođâštusâiguin kalga toimâttiđ sämitige čäällimkoodán 31.10.2014 tme 16.00 räi čujottâssáin Sajos, 99870 Aanaar. Lasetiäđuid pargoost addel nuorâičällee Kaisa Tapiola-Länsman, puh. 010 839 3134. Sämitiigán puáhtá uápásmuđ nettičujottâsâst www.samediggi.fi já nuorâirááđán www.samediggi.fi/nuorat. 
Anarist 25.9.2014  Sämitigge 
And in the winter we live in iglu 
Keejâ uánihisvideo nuorâ sämmilâšnisonijn láávust 
Fiktiivlâš video nuorâ sämmilâšnisonijn láávust, mast tuulâ saajeest lii-uv tietumaašin, mätkipuhelin, sohvá já mikrouvnâ. 
Čaittâleijeeh: Milla Pulska, Salla-Mari West, Ida Länsman 
Stivrim: Milla Pulska, čuoppâm: Milla Pulska, Salla-Mari West, Ida Länsman 
Pyevtittâs: Sämitigge, YLE TV2, One Minute Jr. 2006 
Kukkodâh: 1,04 
Sämitigge almostit kyehti uđđâ sämikielâ aabis 
Sämitigge uárnee uđđâ anarâš- já tavesämikielâlâš aabis almostittemtilálâšvuođâ Anarist Siijdâ auditoriost majebaargâ 07.09.2010 tme 12.00. Tilálâšvuođâst oovdânpuáhtojeh uđđâ anarâš- já tavesämikielâliih aabiseh. 
Anarâškielâ  
aabis kietâčällee já tavesâämikielâlii aabis kietâčällee, kovvejeijee já máccoo láá mieldi já muštâleh aabisist já ton valmâštâllâmpargoost. 
Muu aabis, čohčâ  
Matti Morottaja čáállám já uŋgárlii Daniel Gelencsér kuvvim Muu aabis, čohčâ -čohčâaabis lii uáivildum 1. luoka čohčâluuhâmpaje anarâškielâ eenikielâ oppâkirjen. Maŋeláá kiirján kárván kiđđâuási já hárjuttâskirje.  
Ko anarâš kielâpiervâltooimâ puátusin šoddii anarâškielâliih luokah, te lâi velttidmettum pyevtittiđ meiddei eenikielâlâš algâmáttáátâs várás materiaal. Ovdeláá pyevtittum materiaaleh lijjii čäällimvyevis peeleest puárásmâm, ige taid innig puáhtám kevttiđ tagarin máttááttâsâst. Matti Morottaja kietâčäällimpargo puátusin almostittoo tääl digitaalteddilâssân Muu aabis, čohčâ-kirje. 
Anarâškielâ aabiseh láá kárvánâm kuuloold: vuossâmuš anarâškielâ aabis lâi kirkkohiärrá Edvard Wilhem Borg toimâttâm Anar sämi kiela aapis kirje , mii teddilui Oulust ive 1857. Kirjeest valdui uđđâsistteddilâs paijeel 100 ihheed maŋeláá ive 1983.  
Ive 1990 almostui anarâškielân tavesämikielâst jurgâlum Aabis 2-kiđđâaabis. 
Aaibâs čohčâmáánu algâpeeivijn finnip teddilâsâst Inga Guttorm čáállám já Salli Parikka kuvvim Áppes – Min meahci máidnasat -aabis. Kirje máccumist västid Minna Saastamoinen . Kiirján kárván škovlâihán maŋeláá ive 2011 meid hárjuttâskirje.  
Kietâčällee Inga Guttorm lii máttáátteijee, kote lii porgâm maaŋgâid iivijd tavesämikielâlii algâmáttááttâsâst Ucjuuvâst. Kirje kovvejeijee, Salli Parikka (Wahlberg), lii kuvvim maaŋgâid párnáid já nuoráid uáivildum kiirjijd (www.salliparikka.com). Máccoo Minna Saastamoinen lii tatavesämikielâ táiđusâžžân palvâlâm oppâkirjekuástideijeid meiddei Taažâst. 
Ovdebâš Áppes 1 já 2 -aabis almostittui Suomâst 1980 -lovvoost. 
Nuorttâsämikielâ aabispargo lii pieijum joton  
Taan kiiđâ vuolgij joton meiddei nuorttâsämikielâlii aabis kietâčäällimpargo. Tiina Sanila-Aikio lii valmâštâllâm kietâčáállus já pargo kárvánâš loppâivveest. Nuorttâsämikielâlii kielâpiervâltooimâ puátusin lii vyerdimist, et uđđâ vuosâluokkaliih nuorttâsämikielâ máttááttâsân láá puátimin čohčuv 2011. Ulmen lii finniđ aabis jo tai uđđâ vuosâluokkalalij kiävtun.  
Tilálâšvuotâ lii rijjâ puohháid, kiäh tobdeh mielâkiddiivâšvuođâ aabisáid. 
Median lii väridum náhđulâšvuotâ toohâđ koččâmâšâid rähteid já kuástideijei. Tilálâšvuođâst kuásuttuvvoo käähvi. 
Hannu Kangasniemi, oppâmateriaalčällee 
hannu.kangasniemi(at)samediggi.fi, 010-839 3115 
Lasetiäđuh: www.samediggi.fi > Olgosadalduvah > Oppâmateriaal 
Sämmilij sosiaal- já tiervâsvuođâpalvâlusproojeekt loppâseminaar Anarist 
SaKaste- Sämmilij sosiaal- já tiervâsvuođâpalvâlusâi ovdedemrááhtus- proojeekt puátusij oovdânpyehtim já loppâseminaar uárnejuvvoo Anarist 20. čohčâmáánu. Seminaar lii puohháid áávus. 
Seminaarist sahavuáru tuálih el. Sämitige ovdâsteijee, europarlamiänttár Sirpa Pietikäinen Euroop parlamentist, išeuásádâhhovdâ Olli Kerola Sosiaal- já tiervâsvuođâministeriöst, ohjelmhovdâ Leena Meriläinen Tave-Suomâ Kaste-projektist, rehtor Liisa Holmberg Säämi máttááttâskuávdáást, sosiaalneuvos, tooimâjođetteijee Ristenrauna Magga Sámi Soster rs:st já ávuspalvâlus jođetteijee Mirja Laiti Aanaar kieldâst. 
Ohjelm 
SaKaste lii Tave-Suomâ maaŋgâsuárgásiih sosiaal- já tiervâsvuođâpalvâlusah – ovdedemrááhtus já toimâmaalij ruotâsmittem Tavekuávlu Kaste – PaKaste II – proojeekt uásiproojeekt. Projektist ovdeduvvojii já ruotâsmittojii sosiaal- já tiervâsvuođâhuolâttâs ohtsiih toimâmaalih, moi siskáldâssân lijjii säämi puárásji- já arâšoddâdempargo. Ovdedeijeeäššitobdeetiimij pargo puátusin porgui Säämi puárásijpargo tyejipiergâskassâ, www.kuati.fi - sämikielâlii arâšoddâdem-pargojuávhu materiaapaŋkkisiijđoh já Säämi arâšoddâdem aargâ tooimâi ravvuuh. 
Lasetiäđuh: 
proojeektkordinaattor 
sosiaal- já tiervâsvuođâčällee 
SaKaste-proojeekt 
Sämitigge 
050-569 1255 
040-726 2688 
irmeli.moilanen(at)samediggi.fi 
pia.ruotsala(at)samediggi.fi 
Sämitigge ocá meriáigásii proojeektčällee 1.8.2015 - 31.5.2018 (Sámi giellagáldu) 
Säämi parlamentaarlâš rääđi (Suomâ, Taažâ já Ruotâ sämitigij oovtâstpargo-orgaan) aalgât 1.8.2015 ohtsâštave-eennâmlâš sämikielâ áámmát- já reesuurskuávdáá Säämi Kielâkäldee jotkâproojeekt, mii nohá 31.5.2018. Proojeekt válduruttâdeijee lii EU Interreg Tave –ohjelm. 
Taan ohtâvuođâst Suomâ Sämitigge ocá meriáigásii proojeektčällee.   
Pargo álgá 1.8.2015 já pištá kiddâ 31.5.2018 räi. Proojeektčällee pargoid kuleh proojeekt piäiválâš toimâttâhpargoh, čuákkimij ornim sehe proojeekt ruttâtuálupargoh. Pargei puáhtá meridiđ eres-uv tooimâid, moh kuleh ohtsâštave-eennâmlâš sämikielâ áámmát- já reesuurskuávdáá jotkâprojektân. 
Tohálâšvuođâvátámâššân lii pargo vaattâm škovlim já lasseen váttoo sämikielâ táiđu. Pargo miänástuvvee tipšom išedeh šiev sämikielâ njálmálâš já kirjálâš táiđu sehe kelijdeijee hárjánem toimâttâh- já ruttâtuálupargoin. 
Ohtsâštave-eennâmlâš sämikielâ áámmát- já reesuurskuávdáá pargokielah láá sämikielâ sehe suomâkielâ já ruotâ-/tárukielâ. Kuávdáá pargon lii oovtâst sämitiggijn ohtsâštave-eennâmlâš kielâoovtâstpargo nanodem já ovdedem, sämikielâ nanodem já ovdedem nuuvt, et jieškote-uv kielâjuávhu ohtâgâslâš táárbuh, hástuseh já naavcah váldojeh vuotân, sehe sämikielâ virkosmittem já turvim puátteevuođâst. 
Proojeektčällee lii palvâluskoskâvuođâst Suomâ sämitiigán já pälkki miärášuvá Suomâ sämitige pálkkááttemvuáháduv vátávâšvuodâtääsi VI/II mield (vuáđupälkki 1 842,14 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Toimâsaje lii sämitiggeest Sajosist. 
Ucâmušâid lahtosijdiskuin kalga toimâttiđ Suomâ sämitige čäällimkoodán 10.7.2015 tme 16.00 räi čujottâssáin: Sajos, 99870 Aanaar. Lasetiäđuid pargoost adelává kielâtorvočällee Siiri Jomppanen 
Riehtiministeriö čuággá uáinuid kielâlij vuoigâdvuođâi olášuumist 
Riehtiministeriö čuággá uáinuid kielâlij vuoigâdvuođâi olášuumist Suomâst. Puávtáh väldiđ uási viermikoijâdâllâmân tääbbin:  https://uusi.otakantaa.fi/fi/hankkeet/1/ 
Povdim arkkitehtkištodem puátusij almostittemtilálâšvuotân 
Tiervâpuáttim Säämi kulttuurkuávdáá arkkitehtkištodem puátusij almostittemtilálâšvuotân, mii tuálloo Sämimuseo Siijdâ auditoriost, Anarist tuorâstuv 4.12.2008 tme 15. 
tme 15.00 Tiervâpuáttim 
palhâšumelävdikode saavâjođetteijee Aulis Kohvakka 
Kištodempargoi čaittâlem 
palhâšumelävdikode jesâneh; professor, arkkiteht SAFA Juhani Pallasmaa já arkkiteht SAFA Anssi Lassila 
tme 15.30 Puátusij almostittem 
palhâšumelävdikode saavâjođetteijee Aulis Kohvakka já palhâšumelävdikode jeessân Juha Guttorm 
Vyeitee sahâvuáru 
Säminuorâi taaidâtábáhtus Ruávinjaargâst 7.-8.4.2010 
Säminuorâi taaidâtábáhtus uárnejuvvoo kyevtipiäivásâš tábáhtussân Ruávinjaargâst nuorâitáálu Mondest kuávdoo kaavpuh cuáŋuimáánu 7.–8. peeivi. Väldikodálâš Nuorâ Kulttuur –tábáhtus ij uárnejuu taan ive ollágin, et Säminuorâi taaidâtábáhtus lii aaibâs jieijâs jiečânâs tábáhtus. Tábáhtus teeman lii muusik. 
Taaidâtábáhtustiäđáttâs 27.1.2010 
Säminuorâi taaiđâtábáhtus Suáđigilist aldan 
Säminuorâi taaiđâtábáhtus aldan. Tábáhtus uárnejuvvoo tääl vuossâmuu keerdi Suáđigil markkânist kieldâ uđđâ lihâdemhaalâst. Almottâtmeh láá suulân 300 vittnubálov sämikuávlu škoovlâst. Suáđigil tábáhtusân vyerdip ovdebij iivij náál ohtsis 400 ulmuu. 
Säminuorâi taaiđâtábáhtus aldan. Tábáhtus uárnejuvvoo tääl vuossâmuu keerdi Suáđigil markkânist kieldâ uđđâ lihâdemhaalâst. Almottâtmeh láá suulân 300 vittnubálov sämikuávlu škoovlâst. Suáđigil tábáhtusân vyerdip ovdebij iivij náál ohtsis 400 ulmuu. 
Säminuorâi taaiđâtábáhtusah láá uárnejum 1970-lovo algârääjist já maaŋgah taan peeivi sämitaaiđâreh láá finnim vuossâmuid lávdástemferimijd taaiđâtábáhtusâst. Säminuorâi taaiđâtábáhtus lii áinoo sämikielâlâš nuorâitábáhtus, mii uárnejuvvoo ihásávt, Ijahis Idja – muusikfestivaalân lohtâseijee párnái- já nuorâipeeivi lasseen.  
Meid taan ive teemah lává kyehti: tanssâ já kove ellest. Tanssâteema lii väldikodálâš já Suáđigilist väljejuvvojeh säminuorâi ovdâsteijeeh Nuorâ Kulttuur – siättus ornim SOTTIISIMOVES –tábáhtusân Tamperen. Sämmilâš teeman lii kove ellest. Kovekištoost lává kyehti aherááiđu: nuorâbeh sárguh teikâ máálájeh, puárásub aherááiđu nuorah uásálisteh čuovâkovekiišton. Koveh, moh uásálisteh kiišton láá uánimnáálá Suáđigil taaiđâtábáhtusâst. 
Tanssâkejâlmâsân láá almottâttâm 8 juávkkud, já koveh láá puáttám suulân 100. Taan ive taaiđâtábáhtusân puátih päärnih já nuorah meid uáivikaavpugkuávlust, kost City-sámit –seervi jesâneh láá almottâttâm fáárun. 
Säminuorâi taaiđâtábáhtus váldu-uárnejeijee lii Sämitigge. Eres uárnejeijeeh láá Suáđigil kieldâ já Vuohču Sámiid Searvi (Vuáču sämiservi). Tábáhtus uárnejuvvoo vuáruiivij sämikuávlu kieldâin. Tábáhtus lii uárnejum ohtii sämikuávlu ulguubeln Ruávinjaargâst ive 2010. Ive 2015 vuárust lii Ucjuuhâ já väldikodálâš teeman muusik. 
Tanssâkišto lasseen Suáđigilist láá meid tanssâ-, muusik- já elleekovečájáttâsah. Säminuorâi jieijâs radioshow Sohkaršohkka lii mieldi. Tábáhtus tekniikâst västid Tuupa Records, kote pyevtit sämmilâš muusik.  
Tábáhtus álgá Suáđigil lihâdemhaalâst tuorâstuv 27.3. tme 11.00.   
TIERVÂPUÁTTIM ČUÁVVUĐ HITRUUS SÄMINUORÂI JUHLE!   
Lasetiäđuh: 
puh. 010 839 3188, 050 363 7400 
Taaiđâtábáhtus 
Facebookist 
www.sottiisimoves.fi 
Sofe-Ovllá Háns-Ándde Laura, Laura Niittyvuopio (2011) 
Soofi-Uulá Hans-Aandi Laura, Laura Niittyvuopio (2011) Mun lam 19-ihásâš säminuorâ já šaddaaš Ucjuuvâst, Tiänuleeveet. Mij aasâim Avelist uási ivveest iännán pargo keežild já tobbeen mun, uábbám já viljâm lep jottáám meid vuáđuškoovlâ já čáállám pajeuáppen. Ive 2010 čaallim pajeuáppen Avveel luvâttuvâst. 
Tääl (2011) lam luhâmin vuossâmuu ive Laapi ollâopâttuvâst luokamáttáátteijen. Pajetääsist tubdâškuottim mielâkiddiivâšvuođâ ohtsij aašij tipšomân. Luvâttuvâst servim uppeekode stiivrâ tooimân já muu väljejii Aanaar nuorâiparlament jesânin. Tääl tooimâm Suomâ säminuorâi stiivrâ värisaavâjođetteijen já taan ive tooimâs algâttâm sämitige nuorâirääđi värisaavâjođetteijen. Toimâ säminuorâi hiäđui já vuoigâdvuođâi vyeijee seervijn lii orroom rievtisin já tuubdâm tom uáli tehálâžžân. 
Lii väädis sierriistâllâđ, maid sämmilâšvuotâ muu elimist meerhâš. Tot lii identiteet, uáinu alnestis já ubâ persoon, sehe meiddei eellimvyehi. Mun lam čiävláá jieččân madduin já madârvaanhimjn já munjin lii tehálâš sirdeđ puátteevuođâst jieččân párnáid-uv tom siämmáá riges kulttuuräärbi, mii lii mijjân párnáid-uv sirdum. Mun lam lamaš luholâš, ko eeči sáárnui perrust sämikielâ já tast šoodâi munjin nubbe eenikielâ. 
Mii perruu iäláttâs lii puásuituálu já iäččám lâi áárvust oonnum já čepis pajeolmooš. Iäččám jaamij täpitormelávt porgemáánust 2009. Mij párnááh lep uccevuođâ rääjist jottáám pygálusâin já kiđđuv išedâm kuáđuttempargoin. Ovdil eeji jäämmim juurdâ tavas päcimist já puásuipargoi juátkimist oroi lemin kukken. Kuittâg juurdâ poccui vyebdimist já iäláttâs looppâtmist oroi tegu luovâččij uásist jieijâs eellim já leggističij eeji já madâreejij eellimpargo hukás. Talle toohim miärádâs, et oopâi maŋa ááigum maccâđ tavas pisovávt já juátkiđ mii perruu eellimvyevi. Uássin taam miärádâs lii lamaš meid oppâsaje já áámmátváljim. Ärbivuáválii iäláttâs paaldâst lam uáinám tehálâžžân valmâštuđ máttáátteijen sämikuávlun já adeliđ toin lain jieččân pargonaavcâid sämipárnái- já nuorâi pyerrin. Eromâš tehálâš lii, et párnáin já nuorâin lii máhđulâšvuotâ luuhâđ päikkikuávlust já uážžuđ máttááttâs jieijâs eenikielân. 
Sämiarttâsâš čuovâkovečáitálmâs Venezuelast 
Venezuela uáivikaavpugist Caracasist lehâstui koskoho 30. njuhčâmáánu 2011 venezuelalii čuovâ-kovvejeijee Antonio Briceđo uđđâsumos čáitálmâs, sämiarttâsâš 520 puásujid. Lekkâmtilálâšvuotâ kiäsuttij suullân 700 ulmuu juávhu. Lekkâm spesiaalkyessin lâi Suomâ Sämitige värisaavâjođetteijee, kielâtieđâldeijee Irja Seurujärvi-Kari. 
Seurujärvi-Kari mield Antonio Briceđo luhostuvá čuovâkuvijnis vuorkkiđ eromâš pyereest sämmilii identiteet tehálumosijd tahheid. “Sämikielâ lii siäilum pyeremustáá puásuituállei koskâvuođâst, ko sij láá ovttuu tarbâšâm maaŋgâlágánijd olgosaddelmid čujottiđ eromâšávt luándun, vâi ciävzáččii korrâ arktâsâš tiileest. Čáitálmâs loptee fijnásávt uáinusân luándu, kulttuur já kielâ koskâsii ohtâvuođâ tehálâšvuođâ sämmiláid”, árvuštâl Seurujärvi-Kari siämmást ko räämid čáitálmâs meid stuorrâ kunneečáittusin uccâ sämiaalmugân. 
Tilálâšvuođâst lijjii mieldi Venezuela parlament algâaalmugij váljukode ovdâsteijeeh, juávhust meid algâaalmugij vuoigâdvuođâid piälušteijee aalmuglii finnoduv jođetteijee Noeli Pocatierra. Tobbeen lijjii valjeest politiik, kulttuursyergi já irâttâseellim vaikutteijeeh sehe diplomaatkode ovdâsteijeeh. Čáitálmâs já lekkâmtilálâšvuotâ láá finnim valjeest huámášume páihálijn aavisijn, radiost já televisiost. 
Tilálâšvuođâ lehâstij B.O.D-Corp Banca -paaŋki kulttuurkuávdáá viistijn Venezuela tehálumosáid irâttâseellim vaikutteijeid kullee paaŋki stiivrâ saavâjođetteijee Víctor Vargas Irausquín. Ambassaadâr Mikko Pyhälä kiijtij jieijâs sänivuárust čáitálmâs oovtâstpargokuoimijd já páhudij algâaalmugij vuoigâdvuođâi ovdedem lemin tehálâš uásisyergi Suomâ ovdedempolitiijkâst. 
Čuovâkovvejeijee Antonio Briceđost lii uccâ mainâsâš jyehi 40 sämmiliist, kiäid sun kuvvij. 
Vyesimáánu pelimudo räi uáinusist lamaš čáitálmâs lii olášittum Briceđo kyevti Säämi čuovâkuvvim-määđhi puátusin. Aanaar kuávlust kesimáánust 2009 já njuhčâmáánust 2010 kolliistâllâm Briceđo mielâkiddiivâšvuođâ sämikulttuurân finnij áigá aainâs sämikielâ, ton saanij rigesvuotâ sehe kielâ uhkevuálásâš sajattâh. Keesi čuoškâvalje já täälvi 30 ceehi puolâšij kooskâst zoomaastâllâm Briceđo šoodâi vaikuttuđ eromâšavt tast, ko sämikielâst kávnojeh 520 poccuu, 187 muottuu tâi jieŋâ já 144 enâduv uáivildeijee sääni. “Ko mađhâšim vuossâmuu keerdi Sáámán, te enâduv monotoonsâšvuotâ imâštutij muu. Taat epituođâlâš siämmáálágánvuotâ lâi kuittâg tuše čuávumâš muu kejâstuv rájálâšvuođâst iäruttiđ tuom pirrâs ovtâskâsčuággáid”, Briceđo muuštâš. 
520 puásujid -čáitálmâs teemah luptâneh nomâlâssân sämikielâ eromâšvuođâst já ton tehálii ohtâvuođâst luándun. Čepis čuovâkuvviimijnis já innovatiivlijd tekniikaid kevttimáin Briceđo fáálá keččeid sehe visuaallii et kielâlii tulkkum sämikulttuurist. Čáitálmâs šadda aldasáid čyeđeest jieškote-uv čuovâkooveest, moh láá čuákkejum viiđâ jieškote-uv kovejuávkun. Koveh kovvejeh sämmilijd já sii pirâstittee arktâsii luándutile – tuodâr-, vyevdi- já jävrienâduv, muottuu, poccuid já kuovsâkkâsâid – moh lääččih jieijâs hástusijd sämmilij argâpiäiván, mut fäällih meid eromâš kulttuurlii já kielâlii inspiraatiokäldee taan Euroop Union áinoo algâaalmugân. 
Čáitálmâs uáinusânpieijâm lii táváliist spiekâsteijee; keččeid hiämáskitij aainâs 40 sämmilii potretist šaddee já ollâgâsân siäinán lebbâneijee čuovâkovemosaiik. Mosaiikist sämmiliih láá sehe ärbivuáválijn et argâkáárvuin. Meid čoođâuáinojeijee akryyltuálbusáid teddilum kyevti- já kuulmâkiärdásiih muottuu já poccuid kovvejeijee koveh lijkkuustuttii keččeid. Čáitálmâs majemuu ráhtus videolágán kuovsâkkâsprojektio já tyehin čyeijee juáigus movtijdittii keččeid. Ulmuuh kijttâlii Briceđo taaidâlii čiäppuduv korrâsávt. Säämi luánduenâduvah já sämimuusik lijjii venezuelalijd eksootliih já maagisiih, “tagareh maid sij iä lamaš uáinám ige kuullâm kuássin ovdeláá”. Sämikielâ sierânâsjiešvuođah hiämáskittii maŋgâsijd: “Jiem pyevti oskođ, et sämikielâst láá poccui 520 jieškote-uv säännid, ko jieš jiem tuubdâ ko kyehti: puásui já Petter”, kullui keččei juávhust. 
Lekkâmtilálâšvuođâst kullui meid taažâsämmilii Elin Kåven muusikčááitus, mii valmâštâlâi keččeid shaamaanrumbuinis luándualdasii tobdoid ovdil luáštádâttâm čáitálmâssali arktâsii sämipirrâsân.“Maid imâšijd? Maht muu usteveh pyehtih leđe tääbbin Caracasist, nubebeln maailm?”, imâštâlâi Suomâ já Taažâ rääjist Kárášjuuvâst šáddááš Kåven, ko ooinij uápis muáđuid sämimosaiikist. ”Antonio lii luhostum iberdiđ sämikulttuur váimus ollásávt. Ko poottim čáitálmâsviistán, te must oroi aaibâs tegu liččim puáttám pááikán”, muštâlij Kåven lihâstumläädist jođedijnis čáitálmâs čoođâ. Tilálâšvuođâst lijjii fálusist rovvá Pia Sovio-Pyhälä ráhtám herskupitáh Suomâst, eres lasseen puásuisalami já sälttiluosâ ruvâšleibijn. 
Briceđo kolliistâllâm Suomâst tuárjui Caracas ambassaadâ já suu povdij kulttuurkyessin Suomâ olgoašijministeriö viestâdem- já kulttuuruásádâh. Kolliistâllâm Säämi orniistâlmijd koordinistijn Sijdâ-museo já Sämitigge. Čáitálmâs olášittui oovtâstpargoost Briceđo, Suomâ Caracas ambassaadâ já B.O.D.-Corp Banca kulttuurkuávdáá kooskâ já maaŋgâi irâttâssponsorij torjuin. 
Briceđo lii šoddâm tobdosin maailm algâaalmugijd já sii kulttuurlijd sierânâsjiešvuođâid sehe luándutile vyerkkejeijee koveráiđuiguin, main tobdosumos Amerik imeleh lii ovdâstâm Venezuela Venetsia Biennaalist já jottáám pirrâ maailm OA suojelusâst. Amerik imeleh lâi ive 2010 kiđđuv meid Aanaar Sijdâ-museost já Hanko Rintamamuseost. 
Čuovâkovvejeijee oovtâstpargokuoimijdiskuin. Kooveest čižetpeln: B.O.D-Corp Banca -paaŋki soijimuásáduv jođetteijee Pedro Rendón Oropeza, čuovâkovvejeijee Antonio Briceđo, paaŋki irâttâsovdâsvástádâsuásáduv värisaavâjođetteijee Milagro González, ambassaadâ ovdâsteijee Mikko Pyhälä, Sämitige värisaavâjođetteijee Irja Seurujärvi-Kari, paaŋki stiivrâ saavâjođetteijee Víctor Vargas Irausquín já María Beatriz Hernández. 
Tekstâ: Johanna Kivimäki 
Koveh: Alexis Escamez 
Kielâtaho-palhâšume 2015 
Säämi kielârääđi lii čujottâm ive 2015 
Kielâtaho-palhâšume 
Mielenterveystalo.fi-oovtâspargoproojeektân sämikielâlij palvâlusâi já sämikielâ sajattuv ovdedem várás rahtum ánsulâš pargoost Suomâst. 
Mielenterveystalo.fi-oovtâspargoproojeekt viermipalvâlusâst lii šlundevuođâ jieštipšomohjelm orjâlâškielân. 
Kielâtaho-palhâšumáin säämi kielâ rääđi lii haalijd kiddiđ huámášume toos, ete Mielenterveystalo.fi-oovtâspargoproojeekt lii olášuttám sämmilij kielâlijd palvâlusâid uđđâäigásâš vuovvijn, mii juksá stuorrâ juávhu sämikielâlijd ulmuid. Mielenterveystalo.fi-oovtâspargoproojeekt viermialmostittem Jieštipšoraavâ já ton kevttim iävá lah ááigán tâi pááikán čonnâšum. Jieštipšoraavâ juksá viermialmostittemin sämikielâlâš aalmug nuuvt sämikuávlust ko ton ulguubeln. Viermist toimâm já ravvui já tieđettemčallui almostittem viermist lává táálááh palvâlushäämih, maid kalga ovdiist lasettiđ valmâš palvâlushaamij lasseen. 
Viermialmostittemin Jieštipšoraavâ juksá pyerebeht spesifisávt nuorâb sämikielâlâš aalmug, mii lii vuáhádum tipšođ aašijd viermist já kevttiđ šleđgâlijd palvâlusâid. Sämikielâlâš Jieštipšoraavâ addel uápistem jieijâs cevzim tuárjumân já ravvui puáhtá uápásmiđ jieijâs liähtoin kost peri. Säämi kielârääđi ana tehálâžžân, ete tot lii finnimnáál meiddei sämikieláid. 
Sämikielâlâš viermialmostittemij pyevtitmist lii tehálâš, ete almostittem lii älkkeest kavnâmnáál. Veikkâ Jieštipšoravvui ij lah njuolgâ liŋkki Mielenterveystalo.fi-siijđoin, tot kavnoo kuittâg Mielenterveystalo.fi-siijđoi jieštipšoravvuid lađâmáin. Jieštipšoravvuu toimâttem viermist orjâlâškielân lii sämikielâlij palvâlusâi falâldâhhân taggaar aalgâ, mii Säämi kielârääđi tuáivu mield ruokâsmit meiddei iárásijd orniđ sämikielâlijd palvâlusâid viermist. Tääl almostittum Jieštipšoraavâ lii vuossâmuš Mielenterveystalo.fi-oovtâspargoproojeekt orjâlâškielâlâš viermialmostittem. Säämi kielârääđi tuáivu, ete Kielâtaho-palhâšume movtijdit palhâšumefinnejeijee vijđediđ orjâlâškielâlâš falâduv sehe toimâttiđ viermiamnâstuv máhđulâšvuođâi mield meiddei anarâškielân já nuorttâlâškielân. 
Säämi parlamentaarlâš rääđi jođettem sirdâšui Suomâst Taažân 
Suomâ sämitige saavâjođetteijee Juvá Leemit, Klemetti Näkkäläjärvi lii toimâm Säämi parlamentaarlâš rääđi saavâsaavâjođetteijen majemuid kyehti ive. Saavâjođettem sirdâšui Suomâ sämitiggeest Taažâ sämitiigán Kirkkonjaargâst skammâmáánu 9. peeivi. Säämi parlamentaarlâš rääđi (SPR) tievâsčuákkim uárnejui Kirkkonjaargâst. 
Säämi parlamentaarlâš rääđi lii sämitigij Tave-eennâmlâš oovtâstpargo-orgaan. Säämi parlamentaarlâš rääđi čuákkim savâstâlâi já kieđâvušâi el. nuorâipolitiiklâš aašijn, kielâoovtâstpargoost, sämikuávlu piätuvahâgijn já sämmilij aalmuglâš tubdâlduvâi lävdikode tooimâst. 
Kove: Säämi parlamiänttáreh Kirkkonjaargâst 2011. Kove Sametinget, Karasjok 
Säminuorah já kielâoovtâstpargo uáinusist  
Säämi parlamentaarlâš rääđi čuákkim ohtâvuođâst uárnejui ucceeb seminaar mon fáddán lijjii nuorâipoolitliih ääših. Seminaar maŋa SPR čuákkim meridij vuáđudiđ ohtsii nuorâirääđi, mii šadda porgâđ nuorâipoolitlâš ašijguin já toimâđ säminuorâi ohtsâš jiennân, nuuvt aalmugijkoskâsávt ko sämikuávlust-uv. 
Kove: Säminuorah Kirkkonjaargâst 2011. Kove Sametinget, Karasjok 
Lasseen säämi parlamentaarlâš rääđi čuákkim meridij avžuuttiđ jieškote-uv Sämitiigijd uásálistiđ tave-eennâmlâš sämikielâ tutkâm- já áámmát/reesuurskuávdáá keččâlemprojektân. Sämitigeh usálisteh haahân toin iävttoin, et toos mieđettuvvoo EU Interreg ruttâdem tâi toos kávnoo eres ruttâdemkäldee. Lasseen oovtâstpargoiähtun lii et jyehi eennâm sämitigeh uážžuh ruttâdem já kielâáámmátlijd haavâ várás. 
Saavâjođetteijee saavah 
Juvvá Lemeha sáhka 13.2.2015, Alta, Nordisk-Samisk seminar 
Juvvá Lemeha sáhka 6.2.2015 
Juvvá Lemeha sáhka Eurohpá ráđi semináras 28.11.2014 Anáris 
Juvva Lemehá sáhka Sámi allaskuvlla 25 jagi ávvosemináras 
Juvvá Lemeha sáhka Meahcceráđđehusa vuovdevahku oalgedáhpáhusas 
Juvvá Lemeha sáhka 15.10.2013, Norgga Sámediggi rahpandoalut 
Juvvá Lemeha sáhka 28.8.2013 Ruoŧa Sámediggi rahpan 
Klemetti Näkkäläjärvi's speech on Saami Language revitalization 
Juvvá Lemeha ođđajagisáhka sámi radios 31.12.2011 
Juvvá Lemeha sáhka 10.11: sámi parlamentarihkkáriid konfereanssaid julggaštusaid olláhuvvan 
Juvvá Lemeha sáhka Sámeparlamentarihkkáriidkonferánsas 10.11.2011 
Klemetti Näkkäläjärvi's speech on Arctic Governance in SCPAR meeting 
Juvvá Lemeha sáhka, árbediehtoseminára 22.3. 
Juvvá Lemeha sáhka Lars Leevi Laestadius semináras Durdnosis 
Juvvá Lemeha, Klemetti Näkkäläjärvi sáhka sámi álbmotbeaivve doaluin Anáris 6.2.2010 
Klemetti Näkkäläjärvi sáhka 16.10.2009 nuoraid konfereanssas 
Klemetti Näkkäläjärvi sáhka 13.10.2009 
Klemetti Näkkäläjärvi sáhka 20.8.2009 
Klemetti Näkkäläjärvi sáhka dáiddačájáhusa rahpamii 11.6.2009 
Klemetti Näkkäläjärvi sáhka 6.2.2009 
Klemetti Näkkäläjärvi sáhka Gollegiella-bálkkašumi geigendilálašvuođas 12.11.2008 
Klemetti Näkkäläjärvi sáhka Sámi Parlamentarihkáriid konferánsas 29.10.2008 
Klemetti Näkkäläjärvi rahpansáhka Arktalaš semináras Anaris 22.9.2008 
Sämitigge kiäsá aalmugovdâsteijeid 
Sämitige stivrâ čokkânij 10.2.2015 puhelinčuákkimân. 
Sämitige stivrâ meridij vuolgâttiđ áánnum puoh Suomâ aalmugovdâsteijeid, vâi ovdâskodde tuhhiittičij haldâttâs iävtuttâsâid sämitiggelaavâ uđâsmitmân já ILO 169-sopâmuš ratifisistmân haldâttâs iävtuttâsâi miäldásávt vala taan ovdâskoddepaajeest. Stivrâ tiäduttij, ete lii velttidmettum, ete sämitiggelaahân oovdânpuohtum sämitige valjáid kyeskee njuolgâdusâid nuávditteh čoovcâ 2015 vaaljâin. Stivrâ tiäduttij, ete kuássin ovdil ovdâskoddeest ij lah lamaš lahâiävtuttâs, mast ličij sämitige já staatâräädi oles toorjâ. Iävtuttâsâid tuárju vijđes sämisiärvádâh sehe nuorttâlâšâi sijdâčuákkim.  Sämitigge tuáivu, ete iävtuttâsâin iä šodâččii piäládâhpoolitliih koččâmušah, peic iävtuttâssáid kavnuučij vijđes toorjâ piäládâhraajij rasta já ovdâskodde čáitáčij syemmilii demokratia vyeimi já naavcâ toohâđ vuáđu- já olmoošvuoigâdvuođâi kuáttá mietâmielâlijd miärádâsâid. Sämitigge tiäduttij, ete ovdâskoddeest lii historjálâš máhđulâšvuotâ čuávdiđ tile já tuhhiittiđ haldâttâs iävtuttâsâid já pääcciđ Suomâ historján ovdâskodden, mii lii mietâmielâlâš vuáđu- já olmoošvuoigâdvuođâi kuáttá. 
Olgoašijministeriö lii pivdám sämitiggeest uáinuid algâaalmugij vuoigâdvuođâi oovdedmist já turviimist já algâaalmugij kulttuuräärbi turviimist sehe uásálistmist poolitlii já almos elimân. OA olmoošvuigâdvuođârääđi lii miärádâsciälháttâsist vaattâm OA algâaalmugaašij äššitobdeemekanism rähtiđ ääšist raapoort. Stivrâ meridij vuolgâttiđ vástádâs olgoašijministeriö lasseen algâaalmugaašij äššitobdeemekânismân já säämi parlamentaarlii rááđán. Sämitigge kieđâvušâi vástádâsâstis sämmilii kulttuuräärbi tile já uásálistemmáhđulâšvuođâid almos elimân. 
Sämitiggeest iä lah máhđulâšvuođah vaikuttiđ toos, ete maht sämmilii materiaallii kulttuuräärbi suojâleh, paijeentuálih, vyerkkih já čäittih. Sämitigge puáhtá tuše adeliđ ciälkkámušâid já iävtuttâsâid. Stuárráámus uási sämmilii materiaallii kulttuuräärbist láá museoi ráájuin já arkkâduvâin sierâ staatâi uáivikaavpugkuávluin. Sämitigge lii iävtuttâm, ete sierâ arkkâduvâin orroo tiäđuid sämmilijn piejâččii digiháámán. Sämmilii kulttuurárbáin ávhástâleh poolitlávt já ekonomâlávt epieettisávt nuuvt, ete sämisiärvádâh ij pyevti toos tarvâniđ. Sämmilii kulttuuräärbist ij lah taan uásild lahâasâttem torvo. Stuárráámus uhkeh sämmilii kulttuuráárbán láá toin ávhástâllâm, ovdánmettum lahâasâttem já ärbivuáválij iäláttâsâi hiäjus sajattâh. 
Sämmilij máhđulâšvuođah paijeentoollâđ jieijâs poolitlijd instituutioid já uásálistiđ sämisiärvádâhân láá pyereh. Sämmilijn lii máhđulâšvuotâ jienâstiđ sämitiggevaaljâin já älgiđ iävtukkâssân. Nuorttâlâšâin láá jieijâs ovtâstemorgaaneh. Sämmiliih láá ovdâstittum kieldâ váldustiivrâin Iänuduvvâst, Anarist, Suáđigilist já Ucjuuvâst. Kieldâ ässeemeeri, piäláduvâi politiik já sämmilij koskâmiärálâš uási kieldâ jienâvuoigâdvuođâlijn vaikutteh toos, ete kalle sämmilâš iävtukkâs väljejuvvoo kieldâ váldustiivrân já magareh toimâmáhđulâšvuođah sist láá. 
Sämitigge pahudij vástádâsâstis, ete staatâ vaaljâin sämmilij lii tuođâi vaigâd já masa máhđuttem finniđ sämmilii ovdâsteijee aalmugovdâsteijen teikâ europarlameentân jis ij lah merhâšittee ekonomâlâš toorjâ já ijge lah väldikode tääsist tubdum ijge nuuvt, ete ulmuu sämmilâšvuotâ puohtuučij oovdân vaaljâkištoost ávusmielâlávt. Sämivuástásâš čäällim hiäjusmit sämmilij máhđulâšvuođâ uásálistiđ ohtsij aašij tipšomân já almos elimân. 
Sämitige stivrâ meridij oovdânpyehtiđ máttááttâs- já kulttuurministeriön já pirâsministeriön ete toh tievâsmitáččii pirâsšoddâdem já –tiäđulâšvuođâ ovdedem pargojuávhu sämitige ovdâsteijein. Pargojuávhu pargon lii el. tubdâstiđ pirâsšoddâdem ovdedemtáárbuid já toohâđ iävtuttâsâid tain. Sämitige uáinu mield Suomâ aalmugijkoskâsiih kenigâsvuođah já biodiversiteetstratergia- já toimâohjelm olášuttem väätih, ete sämmilij luándu maaŋgâhámásâšvuotân lohtâseijee ärbivuáválâš tiätu já sämmilii pirâsšoddâdem táárbuh váldojeh vuotân pargojuávhu pargoost. Sämitigge pahudij ain, ete pirâsšoddâdem lii sämmiláid já sämikulttuurân uáli tergâd. 
Sämitige stivrâ nomâttij ovdâsteijeid Iänuduv kieldâ pieggâvyeimiuásikaava Akwé: Kon –pargojuávkun. Iänudâhân valmâštâleh pieggâvyeimialmoskaava, mast miäruštâleh kuávluid, moh heivejeh pieggâvuáimán sehe taid kuávluid, kuus pieggâvyeimi ij heivee. Pargojuávkun nomâttii čuávuváid ovdâsteijeid: Ulla Magga, Tuomas Palojärvi, Per-Oula Juuso, Per-Antti Labba, já Anni-Helena Ruotsala. 
Čuávuváš sämitige stiivrâ čuákkim tuálloo Anarist 17.2.2015. 
Ollâtásásâš paddimstudio heivee vättee muusik paddiimân. Studiotiilijn kullojeh studio, lávlumvistááš, jienâtarkkuuttâh já live-editistemtile. Studiotiilijn västid Säämi máttááttâskuávdáš, mutâ kuávdáá olgopiälásiih väärridmeh puátih Saijoos kongres- já tábáhtuspalvâlusâi peht. 
Studio lii váldu-uuvsâ čižetbeln Säämi máttááttâskuávdáá media- ja kielâmáttááttâstiilij ohtâvuođâst. Studio vuáđusárgus lii uáinimnáál vuáđusárgusist vyelemuu suájást. 
Kove: Tuupa Records/Jussi Isokoski já Nillas Holmberg raahtijn uđđâ skiäru vyesimáánust 2013. Uáppásm paddiimist rahtum studiomuusikvideon. 
SAIJAASVUOTÂ:  
* Studio 44 m2; s. 7 m x 6,3 m, ollâ tile 
* Lávlumvistááš 5,5 m2; 2 m x 2,6 m 
* Jienâtarkkuuttâh 26,5 m2; 4,3 m x 6,5 m 
TEKNIIK JÂ PIERGÂSEH:  
* Mikser já kieđâvuššâm 
* Ereslágán paddimmikrofoneh 
* Čuojânâsah 
Sämitigge 
Keejâ uánihisvideo sämmilij parlameentâst, Sämitiggeest 
Tamperelâš Matti puátá Sáámán já haalijd uápásmuđ Sämitige tooimân. Matti kuáhtáá el. Sämitige saavâjođetteijee. 
Váldu-ulmuuh: Matti Koivunen, Klemetti Näkkäläjärvi, Rauna Rahko, Anni Näkkäläjärvi 
Stivrim: Suvi West, kuvvim/čuoppâm: Anja Ahola 
Pyevtittâs: Sämitigge 2008 
Kukkodâh: 3,45 
Algâaalmugáid kyeskee aalmugijkoskâsiih sopâmušah já julgáštušah 
Aalmugijkoskâsiih olmoošvuoigâdvuotsopâmušah láá staatâsopâmušah. Taid ratifisisteh Suomâst aasâtmáin asâttâs, mii ana sistees sopâmuš miärádâsâid. Olmoošvuoigâdvuotsopâmušâid kalga Suomâst väldiđ vuotân talle ko uđâsmiteh lahâasâttem, riehtivuáháduvvâst sehe eromâšávt vuáđulahâváljukode peleväldimijn. Sämmilij tuođâlâš syeji šadda vuoigâdvuođâin, maid aalmugijkoskâsiih sopâmušah já aalmuglâš lahâasâttem tähideh. 
Olmoošvuoigâdvuotsopâmušâi olášuttem koceh aalmugijkoskâsiih äššitobdeeorgaaneh. Suomâ kalga raportistiđ orgaanáid merikoskâsávt sopâmuš olášutmist Suomâst já tast, maht tot lii váldám vuotân aalmugijkoskâsij sopâmušâi olášuttem koccee orgaanij avžuuttâsâid. Merikoskâsâš rapotistmist västid Suomâst olgoašijministeriö, mii kulá sierâ ministeriöid, virgeomâhâid, sämitige já aalmuglâšseervijd raapoort rähtim várás. Sopâmušâi olášuttem koccee orgaaneh pyehtih meid kolliđ Suomâ já kuullâđ sierâ čonâsjuávhuid raportij várás. Staatâi merikoskâsâš raportij lasseen orgaaneh väldih vuástá algâaalmugijn já aalmuglâšseervijn ciälkkámušâid já uáinuid sopâmušâi olášutmist. 
Sämitigge raportist ministeriöid já njuolgist olmoošvuoigâdvuođâid koccee orgaanáid sämmilij vuoigâdvuođâin já aalmugijkoskâsij sopâmušâi olášutmist. Ciälkkámušâinis sämitigge oovdânpuáhtá aalmuglii lahâasâttem ovdedem aalmugijkoskâsij kenigâsvuođâi já olmoošvuoigâdvuođâi koccee orgaanij avžuuttâsâi miäldásávt. Sämitigge meid uásálist olmoošvuoigâdvuođâid kieđâvuššee aalmugijkoskâsij sopâmušâi rähtimân. 
KP-sopâmuš  
Suomâ lii ratifisistâm aalmugjeessân- já poolitlâš vuoigâdvuođáid kyeskee almossopâmuš ( KP-sopimus) ive 197 6. KP-sopâmuš lii uási Suomâ riehtivuáháduv, já lii vyeimist laavâtääsist já návt njuolgist heiviittettee já čannee riehtikäldee. KP-sopâmuš olášuttem kocá OA olmoošvuoigâdvuotkomitea. Sopâmuš mield meid ovtâskâsulmuuh pyehtih väidiđ olmoošvuoigâdvuotkomitean KP-sopâmuš rikkomušâin. 
Sopâmuš 1 artikla täähid puoh almugáid jiešmeridemvuoigâdvuođâ, mon vuáđuld toh merideh rijjâ poolitlâš vuáhádumes já hárjutteh rijjâ ekonomâlij, sosiaallij já čuovviittâslij tiilij ovdedem. Olmoošvuoigâdvuotkomitea lii nanodâm, ete sopâmuš 1 artikla kuáská meid algâaalmugáid. 
KP-sopâmuš 27 artikla mield tain staatâin, main láá aalmugliih, oskoldâhliih teikâ kielâliih ucceeblovoh, tágáráid ucceeblovoid kullee ulmuid ij uážu kieldiđ vuoigâdvuođâ oovtâst eres juávhu jesânijguin navdâšiđ jieijâs kulttuurist, tubdâstiđ já hárjuttiđ jieijâs oskolduv teikâ kevttiđ jieijâs kielâ. Artikla tuurvâst sämmilij vuoigâdvuođâ navdâšiđ oovtâst juávhoinis jieijâs kulttuurist. 
Olmoošvuoigâdvuotkomitea lii KP-sopâmuš 27 artikla tulkkum uásild keččâm, ete njuolgâdusâst uáivildum kieldim puáhtá leđe ovdâmerkkân taggaar eennâm teikâ luánduvarij kištottellee kevttim, mii iästá algâaalmugij iäláttâs miänástum kuávlust. OA olmoošvuoigâdvuotkomitea ive 1994 adelem almoskomment nr 23 (50) mield sopâmuš artikla 27 váátá sänihäämist peerusthánnáá meid positiivlâš sierânâstooimâid ucceeblohon kullei kulttuurvuoigâdvuođâi suojâlmân. Almoskomment mield keččih, ete algâaalmugij kulttuurhäämi luávdá meid tai eennâmkiävtun vuáđuduvvee eellimtäävi já ärbivuáválijd iäláttâsâid tego miäcástem, kuálástem já puásuituálu. Kulttuur suojâlem váátá meid, ete ucceeblohosiärváduvâi ovdâsteijeeh uážžuh pehtilávt uásálistiđ sijjân vaikutteijee miärádâsrähtimân. 
TSS-sopâmuš  
Suomâ lii ratifisistâm ekonomâlijd, sosiaallijd já čuovviittâslijd vuoigâdvuođáid kyeskee almossopâmuš ( TSS-sopâmuš ) ive 1976. Sopâmuš olášuttem kocá ekonomâlij, sosiaallij já čuovviittâslij vuoigâdvuođâi komitea ( TSS-komitea ). Suomâ lii ratifisistâm sopâmuš valjimiävtulii pevdikirje ohtâgâsväidimijn já tot šadda v uáimán 30.4.2014 . Väidimijd pyehtih toohâđ ovtâskâsulmuuh teikâ ovtâskâsulmui juávhuh, moh eteh, ete koččâmâšâst leijee sopâmušstaatâ lii luávkkám sii almossopâmušâst tubdâstum ekonomâlijd, sosiaallijd já čuovviittâslijd vuoigâdvuođâid, ( 2 artikla). Väidimeh tahhojeh TSS-komitean (1 artikla). . 
Sopâmuš artikla 1 lii siämmáálágán KP-sopâmuš 1 artikláin täähidmáin návt almugáid jiešmeridemvuoigâdvuođâ. 
Sopâmuš artikla 15 täähid juáhážân vuoigâdvuođâ uásálistiđ kulttuurelimân, navdâšiđ tom hiäđuin sehe navdâšiđ syejeest, mii lii suovvum sii tieđâlij, kirjálij teikâ taaiđâlij ráhtusij jiegâlâš já materiaallâš hiäđoid. 
Näliolgoštemsopâmuš  
Ive 1970 ratifisistem jyehilágán näliolgoštem meddâlistmân kyeskee aalmugijkoskâsâš almossopâmuš suoijâl ovtâskâs ulmuid etnisâš tuávvážân vuáđuduvvee olgooštmist. Sopâmuš olášuttem kocá näliolgoštemkomitea. 
Sopâmuš 1 artikla kiäldá náálán, liškeiivnán, suhâ- teikâ etnisâš tuávvážân vuáđuduvvee olgoštem. Artikla mield näliolgooštmin ij koolgâ keččâđ tagarijd sierânâstooimâid, moi ulmen lii turvâstiđ tai juávhui já ovtâskâs ulmui oovtviärdásâš vuoigâdvuođâid já máhđulâšvuođâid navdâšiđ já kevttiđ olmoošvuoigâdvuođâid já vuađuluovâsvuođâid. Sopâmuš 2 artikla mield staatah kalgeh riemmâđ toimáid näliolgoštem meddâlistmân já kieldiđ näliolgooštmân kihtâlem (artikla 4). 
Párnái vuoigâdvuođâi almossopâmuš  
Suomâ seervâi párnáá vuoigâdvuođâi almossopâmušân ive 1991 . Sopâmuš nuávdittem já párnái vuoigâdvuođâi olášum čuávu OA párnái vuoigâdvuođâi komitea. Sopâmuš kuáská vuálá 18-ihásijd. Suomâst párnái vuoigâdvuođâi olášum čuávu já oovded pärniäššiváldálâš. 
Sopâmuš 30 artikla lii siämmáásiskáldâsâš ko KP-sopâmuš 27 artikla. Artikla mield algâaalmugân kullee párnáást ij uážu kieldiđ vuoigâdvuođâ navdâšiđ oovtâst juávhu eres jesânijguin jieijâs kulttuurist, tubdâstiđ já hárjuttiđ jieijâs oskolduv teikâ kevttiđ jieijâs kielâ. Sopâmuš 2 artikla kiäldá párnái olgoštem el. sii kielâ já suhâtuávááš vuáđuld. 
Sopâmuš 17 artikla mield staatah kalgeh tähidiđ ete párnááh uážžuh tiäđu maaŋgâ sierâ käldein. Staatah kalgeh ruokâsmittiđ tieđettemniävvuid kiddiđ eromâš huámášume algâaalmugpárnái kielâlâš tárboid. 
Sopâmuš 29 artikla mield párnái máttááttâs kalga vuáđuduđ el. olmoošvuoigâdvuođâi já vuáđuluovâsvuođâi sehe Ovtâstum aalmugij vuáđukirje prinsiipij kunnijâttem oovdedmân já kunnijâttem oovdedmân párnái vanhimij, jieijâs čuovviittâslâš identiteet, kielâ já áárvui kuáttá. 
Almossopâmuš, mii kieđâvuš jyehilágán nisonij olgooštem meddâlistem  
Sopâmuš ratifisistii Suomâst ive 1986. Sopâmuš olášuttem kocá komitea, mii kieđâvuš nisonij olgoštem meddâlistem. Sopâmuš ij ana sistees eromâšávt algâaalmugnisonáid kyeskee miärádâsâid, mutâ sopâmuš olášuttem koccee komitea lii avžuuttâsâin kiddim eromâš huámášume algâaalmugnisonij oovtviärdásâš máhđulâšvuođáid uásálistiđ ohtsâškodde-elimân já finniđ täsiárvusâš palvâlem já kohtâlem. 
Sopâmuš kiäldá nisonij olgoštem já kenigit ovdediđ nisonij täsiáárvu olášum. 
Biodiversiteetsopâmuš  
Biologilâš maaŋgâhámásâšvuotân kyeskee almossopâmuš šoodâi vuáimán Suomâst ive 199 4. Sopâmuš olášuttem ij koce olmoošvuoigâdvuođâin spiekâstmáin sierânâs komitea. Sopâmuš olášuttem čuávum já sopâmuš ovdedem várás staatah (uásipeleh), moh láá ratifisistâm sopâmuš, tuálih kyevti ive kooskâi uásipeličuákkimijd. Sopâmuš olášuttem čuávuh staatâi raportij peht. Suomâst sopâmuš olášuteh luándusuojâlemlahâaasâtmist sehe staatârääđi tuhhiittem biodiversiteetstrategia já tom tuárjoo toimâohjelm vievâst . Sopâmuš olášuttem ovdedeh sierâ čanosjuávhui ovdâsteijei nk. biodiversiteetpargojuávkku sehe ton vuálásâš artikla 8(j)-äššitobdeepargojuávkku. 
Suomâst sopâmuš algâaalmug- já páihálâš siärváduvvâid kieđâvuššee artiklah kyeskih sämmilijd. 
Sopâmuš artikla 8(j) kenigit Suomâ kunnijâttiđ, suojâliđ já paijeentoollâđ sämmilij biologilâš maaŋgâhámásâšvuođâ suojâlem já pištee kiävtu tááhust merhâšittee tiäđu sehe ruokâsmittiđ taan tiäđu, innovaatioi já vuáháduvâi kiävtust finnejum hiäđui täsipiälásâš jyehim. Artikla 10(c) váátá, ete Suomâ suoijâl já movtijdit biologilâš resurssij ärbivuáválâš kiävtu ärbivuáválij kulttuurlij taavij miäldásávt, moh heivejeh suojâlem já pištee kiävtu vátámâššáid. 
ILO almossopâmuš nr 111 olgooštmist, mii tábáhtuvá pargomarkkânijn já áámmát hárjuttem ohtâvuođâst  
Suomâ ratifisistij sopâmuš ive 1970 ( SopS 63/1970). S opâmuš lii tuhhiittum ive 1958 . Sopâmuš kieđâvuš olgooštem kieldim pargomarkkânijn já áámmát hárjuttem ohtâvuođâst. Sopâmuš kiäldá el. etnisâš tuávvážân vuáđuduvvee olgoštem pargomarkkânijn já áámmát hárjuttem ohtâvuođâst ( 1 artikla). Sopâmuš artikla 5 mield sierânâs suojâlem- já išedemtooimâid, moid kalga riemmâđ ILO sopâmušâi teikâ avžuuttâsâi tááhust, ij koolgâ toollâđ olgooštmin. Lasseen siämmáá artiklast eidu merideh, ete tagarijd sierânâstooimâid iä toolâ olgooštmin, moh láá tárbuliih tagarij ulmui táárbui tuurvâstmân, kiäh tarbâšeh sierânâs iše teikâ torjuu ovdâmerkkân kulttuurlâš sajattuv vuáđuld. 
Suomâ EU servâmsopâmuš lasepevdikirje nr 3 kieđâvuš sämmilij vuoigâdvuođâid. Pevdikirje lii EU vuáđusopâmuš ađai nk. Lissabon sopâmuš uási. Pevdikirje tuubdâst, ete Suomâst, Taažâst já Ruotâst láá aalmuglâš já aalmugijkoskâsâš vuoigâdvuođâ vuáđuld kenigâsvuođah já čonâsmeh sämmilij kuáttá. Sopâmušuásipeleh meid vääldih vuotân , ete Suomâ, Taažâ já Ruotâ láá čonâdâttâm sämmilij iäláttâsâi, kielâ, kulttuur já eellimtäävi siäilutmân já oovdedmân já keččih, ete ärbivuáválâš sämikulttuur já sämi-iäláttâsah láá sorjoliih luánduiäláttâsâin, tego puásuituálust, sämmilij ärbivuáválâš eellimkuávluin. Lasepevdikirje 1 mield tom estihánnáá, maid EY vuáđudemsopâmušâst merideh, sämmiláid uážžu mieđettiđ priivaatvuoigâdvuođâid puásuituálu háárjutmân ärbivuáválâš sämikuávluin. Sopâmuš artikla 2 mield pevdikirje puáhtá vijđediđ kuoskâđ eres-uv ärbivuáválâš sämiäláttâssáid lohtâseijee sämmilij priivaatvuoigâdvuođáid tai vuástásâš ovdedem vuotân väldimân 
Euroop rääđi olmoošvuoigâdvuotsopâmuš tuhhiittui ive 1950 já šoodâi vuáimán ive 1953. Sopâmuš lii tievâsmittum já rievdâdum lasepevdikirjijguin. Sopâmuš kuáská Euroop Rääđi jeessânenâmáid. Euroop rááđán kuleh 47 staatâd, main 28 Euroop union jeessânenâmid. Euroop rääđi lii poolitlâš já olmoošvuoigâdvuotservi. 
Sopâmušân siärvám staatah čonâdâteh tähidiđ jyehi lavâkevttimváldásis kullee olmožân sopâmušâst turvâstum vuoigâdvuođâid já rijjâvuođâid. Olmoošvuoigâdvuotsopâmušâst turvâstum vuoigâdvuođah kuleh tastoo puohháid, meid olgoeennâmlijd peerusthánnáá ovdâmerkkân tast, et láá-uv sij mottoom eres Euroop rääđi jeessânstaatâ aalmugjesâneh. Sopâmuš olášume kocá Euroop rääđi olmoošvuoigâdvuottuámustovli, mii čuávdá ohtâgâsväidimijd. 
Sopâmuš 8 artikla mield juáhhást lii vuoigâdvuotâ priivaat- já peerâeellim suáján. Sopâmuš 14 § mield kieldih olgoštem. Euroop olmoošvuoigâdvuottuámustovli lii tulkkum sopâmuš 14 artikla. Thlimmenos-tábáhtusâst ive 2000 tuámustovli lii čuávdám ete staatah luávkkájeh 14 artikla miäldásâš vuoigâdvuođâ, mon mield olmooš uážžu leđe šodâhánnáá olgoštuđ olmoošvuoigâdvuotsopâmušâst turvâstum vuoigâdvuođâi naavdâšmist, talle ko staatah kohtâleh siämmáálágán tiileest leijee ulmuid eresnáál objektiivlâš já kuáhtulâš vuáđđusttáá. Vuoigâdvuođâ, mon mield olmooš uážžu leđe šodâhánnáá olgoštuđ olmoošvuoigâdvuotsopâmušâst turvâstum vuoigâdvuođâi naavdâšmist, luávkkájeh meid, ko staatah objektiivlâš já kuáhtulâš vuáđđusttáá piettâleh kohtâlmist eresnáál ulmuid, kiäh láá merhâšitteenáál ereslágán tiileest. 
Aalmuglij ucceeblovoi suojâlmân kyeskee almossopâmuš ratifisistii Suomâst ive 199 8. Sopâmuš olášuttem čuávvu ravvimkomitea, mii čuággán äššitobdein. Komitea addel avžuuttâsâid sopâmuš olášuttem várás ministerrááđán. Ministerrääđi addel komitea avžuuttâsâi vuáđuld avžuuttâsâid jeessânstaatáid sopâmuš olášuttem várás. Sopâmuš kieđâvuš aalmuglij ucceeblovoi kielâlijd já kulttuurlijd vuoigâdvuođâid. Sämmilijd loheh aalmuglâš ucceeblohhoon sopâmuš pirrâsist tego ovdâmerkkân romanijd já suomâruátálijd-uv. 
Sopâmuš viiđâd artiklast sopâmušpeleh čonâdâteh ovdediđ tiilijd, moh láá tárbuliih, vâi aalmuglâš ucceeblohon kullee ulmuuh pyehtih paijeentoollâđ já ovdediđ kulttuuris sehe siäiluttiđ identiteetis čielgâ vuáđutahheid: sii oskolduv, kielâ, ärbivyevi já kulttuuräärbi. Artikla meid váátá staatâid suojâliđ aalmuglijd ucceeblovoid illámielâlâš suddâlutmist. Artikla 6 váátá, ete staatâ riämá toimáid tagarij ulmui suojâlmân, kiäh pyehtih šoddâđ olgoštem teikâ vajemielâlâšvuođâ čuosâttâhhân el. etnisâš tuávváá já kielâ vuáđuld. Sopâmuš artikla 10 täähid sämmiláid vuoigâdvuođâ kevttiđ sämikielâ priivaatlávt já almolávt, njálmálávt já kirjálávt sehe oppâđ jieijâs kielâ (artikla 14). Aalmuglâš ucceeblohon kullee ulmust lii meid vuoigâdvuotâ kevttiđ suu jiejâskielâlâš noomâid (11 artikla). Staatah kalgeh meid riemmâđ toimáid máttááttâs já tutkâmuš syergist aalmuglij ucceeblovoidis kulttuurân, historján, kielân já oskoldâhân kyeskee tiäđu siäilutmân. 
Kuávlulijd já ucceeblovokieláid kyeskee Eurooplâš vuáđukirje šoodâi vuáimán Suomâst ive 1998. Sopâmuš ulmen lii suojâliđ uccâ kielâid moh láá lappuumin, maid sopâmušstaatâi aalmugjesâneh ärbivuáválávt kevttih staatâinis. Vuáđukirje ij návt kuáská ovdâmerkkân enâmânvärrejeijei kieláid. Sopâmuš olášuttem čuávvu äššitobdeekomitea, mii addel avžuuttâsâidis Euroop Rääđi ministerkomitean. Komitea addel avžuuttâsâid jeessânstaatáid sopâmuš olášutmân. 
Sopâmuš artiklast 7 staatah čonâdâteh lääččiđ tiilijd, moh taheh máhđulâžžân ucceeblovokielâ siäilum já čonâdâteh meddâlistiđ raijiittâsâid, moh estih ucceeblovokielâid miänástuđ. Kuávlulijd kieláid teikâ ucceeblovokieláid kyeskee sierânâstooimah iä onnuu, ete toh láá vijđásubbooht kiävttum kielâi sárnoo aalmug olgoštem, jis tâi tooimâi ulmen lii ovdediđ täsiáárvu tom kielâ kevttei já eres aalmug kooskâst teikâ ääšimiäldásávt väldiđ vuotân tai kielâi sierânâssajattuv. Artikla váátá, ete staatah huolâtteh tast, ete jo lemin teikâ uđđâ haaldâtliih rääjih iä räähti estuu ucceeblovokielâ oovdedmân. 
Artikla 8 váátá, ete ucceeblovokielâláid lii finnimnáál jieijâskielâlâš škovlim ovdâ-, vuáđu-, nube tääsi já ollâškovlâmáttááttâsâst sehe visásmittiđ kuávlulij kielâi teikâ ucceeblovokielâi tyehin leijee historjá já kulttuur máttááttâs. 
Artiklai 9 já 10 mield ucceeblovokielâ kalga pyehtiđ kevttiđ riehti-, haldâttâh- já virgeomâhâšášástâlmist. Staatah kalgeh meid visásmittiđ, ete staatâst láá ucceeblovokielâliih juávkkuviestâdemniävuh (artikla 11). 
Eurooplâš enâdâhalmossopâmuš šoodâi Suomâst vuáimán ive 2006. Sopâmuš enâmustáá uáinojeijee vaikuttâs lii lamaš Eurooplâš enâdâhpalhâšume mieđettem. Sopâmuš olášuttem koceh äššitobdeekomitea já ministerkomitea. Suomâst sopâmuš lii olášuttum el. luándusuojâlemlaavâst. Enâdâhalmossopâmuš 5 artiklast jieškote-uv sopâmušpeeli čonâdât el. tubdâstiđ lahâaasâtmistis, ete enâduvah láá ulmui pirrâduv merhâšittee uási, ohtâsâš kulttuur- já luánduäärbi maaŋgâhámásâšvuođâ olgospyehtim já identiteetis vuáđu, lääččiđ já olášuttiđ sierânâstooimâi vievâst enâduvsuojâlmân, -tiipšon já –vuáváámân čyeccee enâdâhpolitiik sehe siskálmittiđ enâdâhvuotânväldimijd kuávlu- já kaavpugvuávámpolitiikân sehe kulttuur-, pirrâdâh-, eennâmtuálu-, sosiaal- já ekonomiapolitiikân já eres toimâohjelmáid. Sopâmušuásipeleh pyehtih väldiđ kiävtun monâttâlmijd, moi miäldásávt aalmug, páihálâš já kuávluvirgeomâhááh já eres äššiomâhááh pyehtih uásálistiđ taam enâdâhpolitiik miäruštâlmân já olášutmân. Artiklast 9 sopâmušuásipeleh movtijditeh staatâi raajijd rastâldittee páihálâš- já kuávluoovtâstpargo já táárbu mield valmâštâleh já olášuteh ohtsijd enâdâhohjelmijd. 
Kulttuurolgospyehtimij suojâlemsopâmuš lii Suomâst šoddâm vuáimán ive 2007. Kulttuurolgospyehtimij suojâlemsopâmuš ulmen lii suojâliđ já ovdediđ kulttuurij maangâhámásâšvuođâ (1 artikla). Sopâmuš mield kulttuur-olgospyehtimij maaŋgâhámásâšvuođâ suojâlem já ovdedem váátá puoh kulttuurij, meid ucceeblohon kullee ulmui já algâaalmugij kulttuurij oovtviärdásâšvuođâ já kunnijâttem tubdâstem (2 artikla). Sopâmušuásipeleh kalgeh riemmâđ toimáid kulttuurolgospyehtimij suojâlmân já turviimân (6 artikla). Suojâlemsopâmuš miäruštâl, ete kulttuurolgospyehtimeh láá ovtâskâsulmui, juávhui já siärváduvâi kreatiivlâšvuođâ puátusin šoddâm olgospyehtimeh, main lii kulttuurlâš siskáldâs ( 4 artikla). 
Sämikulttuurist ärbivuáválâš kulttuurolgospyehtimeh uáivildeh juoigâm, sämityeje, sämitaiđuu, mainâstemäärbi já oskomušâid, kirjálâšvuođâ, sämikielâlijd päikkinoomâid sehe sämmilâš huksimäärbi (el. kuáđih, lavŋekuáđih, ereslágán ääitih). Lasseen sämmilâš toovlášoskoldâhân kullee uhredem sieidijd lii kulttuurolgospyehtim. Uđđâsumoseh kulttuurolgospyehtimeh uáivildeh modern sämimuusik, teatter já elleekovetaiđuu. 
Aamnâsttâs kulttuuräärbi suojâlemsopâmuš šoodâi vuáimán Suomâst ive 2013. Sopâmuš olášutmist västid máttááttâs- já kulttuurministeriö. Sopâmuš olášuttem kocá haldâttâsâi koskâsâš aamnâsttâs kulttuuräärbi suojâlemkomitea. Sopâmuš tuubdâst ete algâaalmugijn lii tergâdis uási aamnâsttâs kulttuuräärbi pyevtitmist, suojâlmist, paijeentolâmist já uđđâsisträhtimist já návt meid kulttuurlâš maaŋgâhámásâšvuođâ já olmoošlâš kreatiivlâšvuođâ oovdedmist. Sopâmuš ulmen lii suojâliđ aamnâsttâs kulttuuräärbi já visásmittiđ äššiomâhâš siärváduvâi, juávhui já ovtâskâsulmui kulttuuräärbi kunnijâttem (artikla 1). Aamnâsttâs kulttuurärbi uáivild sopâmuš 2 artikla mield el. vuáháduvâid, kuvviimijd, olgospyehtimijd, tiäđu, tááiđuid – sehe tooid kullee piergâsijd, tiiŋgâid, artefaktijd já kulttuurlâš tiilijd – maid siärváduvah, juávhuh já motomijn tábáhtusâin ovtâskâsulmuuh tubdâsteh uássin sii kulttuuräärbi. Taam aamnâsttâs kulttuuräärbi, mii sirdášuvá suhâpuolvâst nuubán, siärváduvah já juávhuh rähtih eivi uđđâsist sii pirrâs háárán, vuáruvaikuttâsâst luánduin já jieijâs historjáin, já tot puáhtá sijjân tobdo identiteetist já jotkuuvâšvuođâst, já návt oovded kulttuurlâš maaŋgâhámásâšvuođâ já olmoošlâš kreatiivlâšvuođâ kunnijâttem. Aamnâsttâs kulttuuräärbi pirrâdâhân kuleh el: 
(a) njálmálâš ärbi já olgospyehtim, mieldi luhâmáin kielâ aamnâsttâs kulttuuräärbi niävvun; 
(b) oovdânpyehtee taiđuuh; 
(c) sosiaalliih vuáháduvah, rituaaleh já juhletilálâšvuođah; 
(d) luándun já maailmubâlâšvuotân lohtâseijee tiätu já vuáháduvah; 
(e) ärbivuáváliih kietâtyejitááiđuh. 
Sopâmuš uásipeleh kalgeh riemmâđ tárbulijd toimáid aamnâsttâs kulttuuräärbi suojâlmân jieijâs kuávlust já tubdâđ já miäruštâllâđ kuávlustis tiättoo aamnâsttâs kulttuuräärbi jieškote-uv elementeh oovtâstpargoost čanosjuávhuiguin (11 artikla). Uásipeleh kalgeh meid pieijâđ luvâttâlmân staatâ kuávlust tiättoo aamnâsttâs kulttuuräärbi (12 artikla). 
Ive 1948 tuhhiittum OA olmoošvuoigâdvuođâi almosmaailmlâš julgáštu š lii aalmugijkoskâsij olmoošvuoigâdvuođâi vuáđu. Puoh maailm staatah láá keevâtlávt tuhhiittâm tom. Veikâ julgáštuš ij lah staatâsopâmuš, tast lii riehtiopâlâš kenigitteevuotâ ko ton vuáđuld láá ovdedum aalmugijkoskâsiih sopâmušah olmoošvuoigâdvuođâi pyereedmân. Julgáštuš ij kieđâvuš sierâ algâaalmugij já ucceeblovoi vuoigâdvuođâid, mutâ täähid puoh aalmugjuávhoid siämmáá vuoigâdvuođâid já kenigâsvuođâid sehe täsiárvusijd máhđulâšvuođâid eelliđ jieijâs kulttuur miäldásávt olgoštemttáá já mielâväldittáá. 
OA almosčuákkim tuhhiittij ive 2007 kuhháá valmâštâllum j ulgáštuš algâaalmugij vuoigâdvuođâin . Suomâ tuhhiittij julgáštuš väridâsttáá. Julgáštuš čuákkee elementijd vyeimist leijee aalmugijkoskâsâš sopâmušâin. Julgáštuš olášuttem čuávvu já oovded OA olmoošvuoigâdvuoträäđi vuálásâžžân tuáimee algâaalmugraportistee. Raportistee addel almos avžuuttâsâid algâaalmugij vuoigâdvuođâi oovdedmân sehe čielgee algâaalmugij vuoigâdvuođâi olášum jieškote-uv staatâ kuávlust. Julgáštuš olášuttem čuávvuh meid algâaalmugij pisovâš foorum ihásijn čuákkimijn. 
Julgáštuš tehálumoseh artiklah kyeskih algâaalmugij jiešmeridemvuoigâdvuotân, vuoigâdvuotân jieijâs kielân já kulttuurân, staatâi ovdâsvástádâsân algâaalmugkulttuurij turviimist, algâaalmugij vuoigâdvuotân luánduvaarijn sehe julgáštuš kiäldá jyehilágán viggâmušâid suddâluttiđ algâaalmugijd. 
Algâaalmugjulgáštuš lii valdum muáddi staatâ lahâaasâtmân, mutâ iänááš uássin staatah láá annaam julgáštuš tuše mooraallávt kenigitten. OA algâaalmugraportistee professor James Anaya lii árvuštâllâm suu raportist OA almosčuákkimân algâaalmugjulgáštuš olášuttem já merhâšume. OA almosčuákkim miärádâsâin láá lavâliih kenigâsvuođah. Anaya mield julgáštuš čáittá maailmvijđosâš ohtsâšibárdâs algâaalmugvuoigâdvuođâi siskáldâsâst ja kenigâsvuođâ ovdediđ olmoošvuoigâdvuođâid OA sopâmušâi miäldásávt. Motomeh julgáštuš uásisyergih tego olgooštmettumvuotâ, kulttuur koskâmettumvuotâ, omâdâh já jiešmeridemvuoigâdvuotâ láá šoddâmin uássin aalmugijkoskâsâš táválii vuoigâdvuođâ noormâ. Julgáštuš meid vuáđuduvá maaŋgáid staatâi ratifisitem olmoošvuoigâdvuotsopâmušáid, moh láá staatâid lavâlávt kenigitteeh. 
Julgáštuš laiđiittâsuásist aainâs páhudeh, ete algâaalmugeh láá kuáhtám historjá ääigi epivuoigâdvuođâlâšvuođâ, mii lii iästám sii turviimist já oovdedmist jieijâs kulttuur já hiäjusmittám sii vuoigâdvuođâid. Anaya meid tiädut, ete algâaalmugjulgáštuš čuákkee taid olmoošvuoigâdvuođâid, moh algâaalmugijn liččii koolgâm leđe uássin olmooškode. Algâaalmugjulgáštuš ulmen lii tivvoođ taid historjálijd puástuvuođâid. 
Aalmugijkoskâsij olmoošvuoigâdvuođâsopâmušâi tulkkuumist já heiviitmist västideijee olmoošvuoigâdvuođâorgaaneh láá távjá kiddim čuávdusijnis huámášume julgáštuš kenigâsvuođâid. Algâaalmugjulgáštuš kenigâsvuođáid čujotteh eromâšávt aašijn, moh kyeskih olgooštmettumvuotân, kulttuurlâš kuoskâmettumvuotân já jiešmeridemvuoigâdvuotân. Algâaalmugjulgáštušâst lii merhâšittee raavâlâš árvu ton ollâ lavâlâšvuođâ tiet, tastko OA almosčuákkim merhâšittee eenâbloho tuhhiittij julgáštuš já algâaalmugsiärvádâh tuárju julgáštuš. 
Rio the Janeirost ive 2012 toollum pištee ovdánem konferens tuhhiittij loppâjulgáštuš ” The Future We Want ”. Čuákkim lii ive 1992 toollum pištee ovdánem konferens čuávvumčuákkim. Ive 1992 čuákkim lâi uáli merhâšittee, ko talle tuhhiittii el. biodiversiteetsopâmuš, šoŋŋâduvsuojâlemsopâmuš sehe pištee ovdánem uulmijd (Agenda 21). Suomâst pištee ovdánem láá ovdedâm el. aalmuglâš pištee ovdánem  strategiain já ohtsâškoddečonâsmáin. 
Rio +20 čuákkim loppâäššikirje kieđâvuš eromâšávt ruánáá ekonomia, kievhisvuođâ kepidem já pištee ovdánem prinsiipijd. Meid algâaalmugij vuoidâdvuođah láá oovdânpuohtum julgáštušâst. Rio julgáštuš tiädut, ete pištee ovdánem olášuttem váátá algâaalmugij aktiivlâš já vaikutteijee uásálistem pištee ovdánem oovdedmân puoh taasijn. Rio julgáštuš meid tuubdâst OA algâaalmugjulgáštuš merhâšume já tom, ete julgáštuš kalga vädiđ vuotân pištee ovdánem strategiai olášutmist. Rio julgáštuš váátá, ete staatah tuárjuh algâaalmugij identiteet, kulttuur, kulttuuräärbi, ärbivuáválâš tiäđu já taavijd. Julgáštuš tiädut táárbu tuárjuđ algâaalmugij pištee ovdánem miäldásijd iäláttâshaamijd. 
Unesco almosčuákkim tuhhiittem julgáštuš lii lááččám vuáđu aamnâsttâs kulttuuräärbi já kulttuurolgospyehtimij suojâlemsopâmuššáid. Julgáštuš artiklast 4 páhudeh, ete kulttuurlii maaŋgâhámásâšvuođâ piäluštem lii eettisávt velttidmettum já iärutmettum olmoošáárvu kunnijâttem uási. Toos kulá čonâdâttâm olmoošvuoigâdvuođáid já vuáđurijjâvuođáid, eromâšávt vuoigâdvuođáid, moh kuleh ucceeblovoi já algâaalmugij ulmuid.  J  ulgáštuš olášuttemvuávám saajeest 14 Unesco jeessânstaatah čonâdâteh riemmâđ toimáid eromâšávt algâaalmugij ärbivuáválâš tiäđu kunnijâtmân já siäilutmân, ton áárvu tuubdâstmân eromâšávt pirâssuojâlmist já luánduvarij haaldâšmist, sehe tááláá tiettuu já páihálâš tiäđu ävkkin anemist nuuvt ete toh tievâsmiteh nubijdis. 
Aalmugijkoskâsâš pargoseervi ILO sopâmuš nr 169 algâaalmugij já hiäimuaalmugij vuoigâdvuođâin lii tuhhiittum ive 1989. Sopâmuš lává ratifisistâm tave-enâmijn Taažâ já Tanska. Sopâmuš ratifisistem lii lamaš Suomâ olmoošvuoigâd-vuođâpooliitlii ulmen kuhháá. Sopâmuš ratifisistem valdui vuossâmuu keerdi ulmen uáiviminister Jyrki Katais haldâttâsohjelmân. Sopâmuš tehálumoseh artiklah 14 já 15 kieđâvušeh algâaalmugij vuoigâdvuođâ enâmân, čáácán já luánduvaarijd. 
Suomâst riehtiministeriö lii selvâttâm ive 2012 sopâmuš ratifisistemiästui meddâlistem vuolgâtmáin ääšist ciälkkámušpivdem ministeriöid já sämitiigán. Sämitigge páhudij ciälkkámušâstis ete Suomâst láá šiev iävtuh ratifisistiđ sopâmuš já huáputtij ratifisistemproosees algâttem. Sämitigge meid páhudij, ete eennâm- já čäcivuoigâdvuođah kyeskih sämikuávlun já staatâ haldâšem eennâm- já čäcikuávluid. Sopâmuš ratifisistem lii sämitige vaaljâpaje uáiviulme. Sopâmuš ratifisistem ij lah kuittâg vala ovdánâm. 
Nagoya pevdikirje geenivarij finnimvuođâst já aavhij vuoigâdvuođâlâš jyehimist tuhhiittui ive 2010 biodiversiteetsopâmuš uásipeličuákkimist. Pevdikirje tievâsmit biodiversiteetsopâmuš artikla 17, mii kieđâvuš meid geenivarij finnimvuođâ já aavhij jyehim sehe artikla 8(J), mii kieđâvuš algâaalmugij já ärbivuáválii eellimhäämi omâsteijee páihálâšsiärvusij luándu maaŋgâhámásâšvuotân lohtâseijee ärbivuáválâš tiäđu.  Suomâ vuáláčaalij pevdikirje ive 2011 já  valmâštâl  eidu pevdikirje ratifisistem. Ratifisistem valmâštâllee pargojuávhu lii tárguttâs finniđ iävtuttâsis valmâšin ive 2014 pelimuddoost. 
Nagoya pevdikirje lii tergâdis algâaalmugáid. Pevdikirje laiđiittâsuásist staatah pieijih meerhân OA algâaalmugij vuoigâdvuođáid kyeskee julgáštuš. Pevdikirje artiklah 5, 6 7, 11 já 12 kieđâvušeh eromâšávt algâaalmugij vuoigâdvuođâid. Pevdikirje mield algâaalmugij omâstem geenivaarijd lohtâseijee ärbivuáválâš tiäđu puáhtá kevttiđ tuše algâaalmug munemietâmâššáin teikâ tuhhiitmáin já tast finnee aavhijd kalga jyehiđ vuoigâdvuođâlávt. 
Aalmugijkoskâsâš äššitobdeepargojuávkku luovâttij iävtuttâsis tave-eennâmlâš sämisopâmušân ive 2005. Staatâsopâmušráđádâlmijd Suomâ, Taažâ já Ruotâ staatâiguin sopâmuš sessiistem já tuhhiittem várás algâttii ive 2011. Lii tárguttâs, ete taid finnejeh loopân ive 2015 loopâ räi. Äššitobdeepargojuávhu iävtuttem sopâmušhammiittâs ulmen lii oohtânheiviittiđ sämmiláid kyeskee lahâasâttem, lääččiđ iävtuid sämikielâ, kulttuur já sämi-iäláttâsâi ovdánem várás nuuvt, ete staatâ rääjih estih sämmilij ohtsâšpargo nuuvt uccáá ko máhđulâš. Sopâmušhammiittâs čuákkee tergâdis kenigâsvuođâid eres aalmugijkoskâsâš sopâmušâin já julgáštušâin tego ILO 169-sopâmušâst já algâaalmugjulgáštušâst. 
Suomâ sämitiggeest láá kulmâ ovdâsteijee staatârääđi nomâttem ráđádâllâmairâskoddeest. Sämitige ovdâsteijein lii sárnumvuoigâdvuotâ sopâmušráđádâlmijn sehe vuoigâdvuotâ kyeđđiđ uáivilis pevdikiirján. Sämitige já Ruošâ sämmilij ohtsâšpargo-orgaan säämi parlamentaarlâš rääđi lii sooppâm, ete sämmiliih ráđádâleh ohtân aalmugin ráđádâlmijn já ete sämmilij ohtsiih uáivileh suáppojeh SPR:st. 
WIPO ađai maailm jiegâlii omâduv ornijdâh (eŋgâl. World Intellectual Property Organisation) lii Ovtâstum aalmugij sierânâsornijdâh. Suomâ staatâ lii WIPO jeessân. WIPO válduášálâš pargon lii ovdediđ tagarij tooimâi ovdedem, moi tárguttâs lii älkkeedittiđ jiegâlii omâduv pehtilis suojâlem ubâ mailmist já oovtnálásittiđ aalmuglii lahâasâttem taan syergist; ruokâsmittiđ tagarij aalmugijkoskâsij sopâmušâi rähtim, moh uáivildeh jiegâlii omâduv suojâlem ovdedem já huolâttiđ jiegâlii omâduv aalmugijkoskâsâš suojâlem älkkeeditmist sehe táárbu mield registeristmist taan syergist sehe registeristmân kyeskee tiäđui almostittem. 
SPR lii tárkkojeijen WIPO Intergovernmental Committee on Intellectual Property and Genetic Resources, Traditional knowledge and folklore (IGC) - komiteast ađai staatâi koskâsâš komiteast jiegâlii omâduvvâst, geenivaarijn, ärbivuáválâš tiäđust já aalmugärbivyevist. Komitea pargon lii valmâštâllâđ sopâmušteevstâ aalmugijkoskâsâš instrument teikâ instrumentij finniimân geenivarij, ärbivuáválii tiäđu já aalmugärbivyevi suojâlem várás. Lavâlii instrument valmâštâllâm lii pištám kuhháá. Ulmen lii finniđ oovdânpyehtim lavâlâš/lavâlij instrumentij rähtimân komitea toimâpaje 2014/2015 ääigi. 
Kollekielâ – Tave-eennâmlâš säämi kielâpalhâšume 
 
 
Kollekielâ – Tave-eennâmlâš säämi kielâpalhâšume juáhhoo čohčuv 2008. Iävtuttâs palhâšume uážžost já enâmustáá 1-2 siijđo kukkosâš kirjálâš vuáđustâllâm kalga toimâttiđ majemustáá 13. kesimáánu 2008. Lasetiäđuh.. 
Säämi kielâlävdikoodán nomâttuvvojii uđđâ jesâneh 
Säämi parlamentaarlâš rääđi čuákkim nomâttij uđđâ jesânijd kuulmâ Tave-eennâm já Ruošâ sämmilij ohtsii säämi kielâlävdikoodán. 
Uđđâ kielâlävdikodde tuáimá ive 2011 loopâ räi já tot oovdâst ohtsis čiččâm sämikiellâd. Parlamentaarlâš rääđi čokkânij Ruávinjaargâst 14.4. 
Säämi kielâlävdikode jesânin pajan 2010-2011 nomâttuvvojii čuávvoo ulmuuh: 
Suomâst tavesämikielâ oovdâst Vesa Guttorm (värijeessân Petra Biret Magga-Vars), aanaarsämikielâ Petter Morottaja (Ilmari Mattus) já nuorttâsämikielâ Erkki Lumisalmi (Jouni Moshnikoff). 
Ruošâst kieldâsämikielâ oovdâst Nina Afanasjeva (Nadesha Zolutuhina), tarjesämikielâ Nina Mironova (A.F. Zaharov) já nuorttâsämikielâ Zoja Nosova (Irina Tychuk). 
Ruotâst tavesämikielâ oovdâst Inger Hansson Omma (Marianne Marainen), juulevsämikeilâ Per Anders Vannar (Gun Aira) já maadâsämikielâ David Jonasson (Sigrid Stångberg). 
Keejâ täst. 
Marja Helander já Outi Pieski Sajosân rähtim taaidâtyejeh almostittojeh kulttuurehidist 3.4. 
Marja Helander já Outi Pieski Sajosân rähtim taaidâtyejeh almostittojeh já oovdânpuáhtojeh majebargeehid 3.4. tme 20 älgee säämi kulttuurehidist. Taaidâtuojijd oovdânpuáhtá staatâ taaidâtyejitoimâkode värisaavâjođetteijee Veli Granö. Outi Pieski já Marja Helander lává mieldi tilálâšvuođâst. Pieski tyejeh láá stellejum Sajos parlamentsali Sooljon já Helander tyejeh Sajos sämikirjeráájun já váldu-uuvsâ paajaabel. 
Outi Pieski seinireliefi lii stellejum parlamentsali Sooljon. Tyeji čokkân maaŋgâin kolledum já vielgiskolledum stälitaldrikijn, moh hämmejeh maaŋgâtásásii suonjârdeijee virde sali siäinán já sárnumstovlin. Ohtân tyeje visuaallâš vuolgâsaijeen lii nissoon sämimáccuhist kevttum soljo. Tyeje uásih láá häämis peeleest še taldrikeh já tain sorjájeijee pastemeh láá kuáškánjâsah. Keraamisij pastemij hämikielâ puátá ärbivuáválâš säämi čuárvipastemist. ”Tyeje tuoijuudijn lam suogârdâllâm suhâpuolvâi virde ääigist sehe oohtânkulluuvâšvuođâ, mast virde piämmá mii juáhháá”, muštâl taaidâr. 
Marja Helander kyevtiuásásâš tyeji lii stellejum Sajos sämikirjeráájun. Tyeje Vuossâmuš uási čokkân 30:st onnáápeeivi sämmilijd kovvejeijee čuovâkooveest, moh láá kovvejum jieškote-uv kuávlust Suomâ. Ulmuuh láá juohum tyejeest aassâmsaje, ahejuávhu já eenikielâ mield. 
Tyeje nubbe uási lii stuorrâ čuovâkove, mast tijme-enâduv oolâ láá kovvejum herbaario šadoh. ”Toh hämmejeh ornamentlágán ase mii oŋâttuš oolmij kuávlun, luovvânmáin miäruštâllâm já luokittâllâm čulhoost”, tegu taaidâr jieš valdâl tyejees. Helander kuálmád tyeji ´Tuoddârist´ lii stellejum Sajos váldu-uuvsâ paajaapiäláá laasâ oovdân já tot kovvee piegâ sáimám ohtuunis laajišsuávváid. 
Taaidâr Marja Helander tuojijd kieđâvuššee lostâmediatiäđáttâs täst. 
Taaidâr Outi Pieski tuojijd kieđâvuššee lostâmediatiäđáttâs täst. 
Lah-uv perustum oppâmateriaalpargoin? 
Sämitige puovtât škoovlâi várás oppâmateriaalijd. Taan pargoost tarbâšep oppâmateriaalij rähteid. Lah-uv tun perustum tágárijn pargoin? 
Materiaaleh ráhtojeh škovlim- já oppâmateriaallävdikode tuhhiittem puovtâdemvuávám mield, mut jis tust láá šiev iävtuttâsah já ideah te taid kannat aainâs pyehtiđ oovdân. 
Jis lah perustum oppâmateriaalpargoin, te vääldi ohtâvuođâ Sämitige škovlim- já oppâmateriaaltoimâttâhân. Lasetiäđuid finniih oppâmateriaalčällest. 
Algâaalmugijd kyeskee julgáštus 
Olgoašijministeriö lii jurgâlittám OA julgáštus suomâkielân, mii kuáská algâaalmugij vuoigâdvuođâid já sämikielâlâš jurgâlus lii pargo vyelni. Ive 2007 tuhhiittum algâaalmugijd kyeskee julgáštus (United Nations Declaration on the Rights of Indigenous Peoples) lii Suomâ staatâ kenigittee äššikirje. Algâaalmugijd kyeskee julgáštus lii poolitlâš äššikirje já Suomâ lâi aktiivlávt tuárjumin julgáštus tuhhiittem OA:st. 
Pilvi aalgât ollâopâttuvâst 
Keejâ uánihisvideo Piilvist kote aalgât säämi kulttuur oopâid 
Sämmilâš Pilvi haalijd uápásmuđ pyerebeht madduidis já vuálgá luuhâđ Oulu ollâopâttâhân säämi kultuur 
Válduolmooš: Pilvi Vuomajoki 
Stivrim: Suvi West, kuvvim: Juha Säkkinen, čuoppâm: Anja Ahola 
Pyevtittâs: Sämitigge 2008 
Kukkodâh: 1,40 
Sajos lasâliijnij kovvoos vuâvâmkišto čovdum 
Aanaarlii Tytti Bräysy iävtuttâs  já ruávinjargâlii Anna-Leena Pyylampi iävtuttâs  lává väljejum vyeittem säämi kulttuurkuávdáš Sajos lasâliijnij kovvoos vuávámkištoost. Kuohtuuh uážžuv iävtuttâsâstis 500 euro stuárusii palhâšume. 
Ávus lasâliijnij kovvoos vuávámkištoin uccui säämi kulttuurkuávdáš Sajosân ollâtásásâš já mučis, táálu vuoiŋân já tilán suáppee uuniik paaneellasâlijnekovos (printtikovos), mii lááčá táálu vistijd jiešnálásâšvuođâ já tubdâttetteevuođâ. Lasâlijnekovos tâi -kovoseh kalgeh meiddei kuvviđ Sajos uáivil, ton tooimâ luándu já sämmilâš jiešnálásâšvuođâ. Lasâliijneh tarbâšuvvojeh iänááš toimâttâhvistij laasâin. 
Vuávámkišto olášittui kuovâ-njuhčâmáánust 2011 já kiišton kuáđđojii ohtsis 31 iävtuttâssâd, main palhâšumelävdikodden toimâm Sajos kevtteeorganisaatioin čuákkejum ohtsâštoimâorgaan oovtâst arkkitehttoimâttuv ovdâsteijein tuhhiittij árvuštâllâmnáál 30 iävtuttâssâd. Lävdikodde hilgoi oovtâ (1) kištoiävtuttâs, ko tot lâi toimâttum lävdikoodán kišto njuolgâdusâi vuástásávt. 
Huolâlii já tärhis árvuštâllâm puátusin meridij palhâšumelävdikodde oovtmielâlávt kulluuttiđ nommâmeerhâid  já  vuávámkišto vyeitten já lonestiđ täid pargoid njuolgâdusâi miäldásávt á 500 eurod. Kišto njuolgâdusâi mield palhâšumelävdikodde puovtij valjiđ kyehti (2) kovosân asâttum vátámâšâid pyeremustáá tevdee iävtuttâs lonestemnáál. Tast lâi meid njuolgâdusâi mield vuoigâdvuotâ hilgođ puoh iävtuttâsâid tâi lonestiđ tuše oovtâ pargo. 
Palhâšumelävdikodde meridij siämmást avžuuttiđ, et kovosiävtuttâs  kevttuuččij Sajos 1. keerdi laasâin já iävtuttâs  2. já 3. keerdi laasâin. 
TIÄĐÁTTÂS 
Sämitigge almoot uuccâmnáál haldâttâhhoovdâ virge 
Haldâttâhhoovdâ váldupargon lii jođettiđ sämitige stiivrâ vuálásâžžân sämitige haldâttuv, ekonomia já pargojuávhu, tooimânpieijâđ sämitige miärádâsâid sehe suunnâttâllâđ já ovdediđ tige tooimâ. Tohálâšvuođâvátámâššân lii hiäivulâš aaleeb ollâškovlâtuđhos sehe uápásmem sämiaašijd já haldâttâhpargoid. Lasseen váttoo sämikielâ táiđu (asâttâs 1727/95). 
Pargo miänástuvvee tipšom váátá šiev jođettemtááiđu, hárjánem pargojuávkkuhaldâttuvvâst, naavcâ vättee já ovdâsvástádâslâš porgâmân. Ruotâ-/tárukielâ já eŋgâlâskielâ táiđu kiäččoo hiättun. Pälkki miärášuvá sämitige pálkkááttemvuáháduv vátávâšvuođâtääsi II mield (vuáđupälkki 3266,47 eurod/mp). Vuáđupäälhi lasseen máksojeh 24 % sämikuávlu lase já pargohárjánem mield miärášuvvee hárjánemlaseh. Virge toimâsaje lii säämi kulttuurkuávdáá Sajosist. Ucâmušâid lahtosijdiskuin kalga toimâttiđ sämitige čäällimkoodán 15.11.2015 tme 16.00 räi čujottâssáin Sajos, 99870 Aanaar teikâ šleđgâpostáin čujottâsân 
Anarist 15.10.2015 Sämitigge 
Sämikielâ já máttááttâs kolgâččij ovdediđ olesváldálávt 
Suomâst kolgâččij pieijâđ joton olesváldálâš sämikielâ iäláskittemohjelm já algâttiđ sämikielâ já sämikielâlâš máttááttâs olesváldálâš ovdedem. Puoh kulmâ Suomâst sarnum sämikielâ láá tutkâmušâi já aalmugijkoskâsâš luokittâllâm mield uhkevuálásâš kielah, moh tarbâšeh sierânâs torjuu vâi pyehtih sirdâšuđ aktiivlâš kevttimkiellân uđđâ suhâpuolváid. Škoovlâin lii táágu eromâš tehálâš sajattâh. Máttááttâsministerin luovâttum muštottemčálusijd puáhtá lekkâđ täst: 
já 
Auditorio Dolla 
Auditorio Dolla heivee konsert- já kongressalin. Auditorio Dollast lii alaneijee kejâttâh já simultaantulkkummáhđulâšvuotâ viiđâ kielân. Dolla lii tavesämikielâ já meerhâš tuulâ. Auditorio Dolla puáhtá mutteđ VUÁĐU-, SEMINAAR- teikâ MINIháámán tilálâšvuođâ luándu mield. 
AUDITORIO VIJĐODÂH:  
* 298 m2 (kukkodâh 18,5 m x kobdodâh 17 m) 
VUÁĐUHÄÄMI 260 ulmui   
* Kejâttâh: kiidâs čokkámsajeh alaneijee kejâttuvvâst 254 ulmui (12 čokkámráiđud) já 6 saje luvâldelleid. 
* Čájáttâssaje: 84 m2 (kobdodâh 17 m x jieŋŋâlvuotâ 4,5 m). 
Heivee tilálâšvuođáid, main tarbâšuvvojeh koskâstuárusâš čájáttâssaje já kejâttâh. Kj. vuáđukove uálgisbeln. 
SEMINAARHÄÄMI 310 ulmui   
* Kejâttâh: kiidâs čokkámsajeh alaneijee kejâttuvvâst 190 ulmui (9 čokkámráidud) + täsilättest 116 pođoistovlid (4 stovlirááiđu) já 4 saje luvâldelleid. Čokkámsajeh ohtsis 310 ulmui. * Čájáttâssaje: 43 m2 (kobdodâh 17 m x jieŋŋâlvuotâ 2,5 m). Heivee seminaaráid, main ij lah tárbu stuorrâ čájáttâssajan. Kj. vuáđukove. Maaŋgâtooimâsali lii kiävtust sierâväärridmist. 
MINIHÄÄMI 195 ulmui  
* Kejâttâh: kiidâs čokkámsajeh 190 ulmui (9 čokkámráiđud) já 5 saje luvâldelleid 
* Čájáttâssaje: 136 m2 (kobdodâh 17 m x jieŋŋâlvuotâ 8 m). Kj. vuáđukove. Kove Maaŋgâtooimâsali lii kiävtust sierâväärridmist. 
AUDITORIO DOLLA TEKNIIK JÁ PIERGÂSEH:  
* Dataprojektor 1920 x 1200 / WXGA 700 
* Dokumentkamera * Videoráđádâllâmpaddimpiergâs 
* Blueray-čuojânâs, DVD/VHS-kuálusčuojânâs 
* Jienâtävistem * Paddimmáhđulâšvuotâ 
* Elektronlâš vielgiskággá stuárudâh: 5 m x 12,5 m * Lostâdâhtavlu 
LASEMÁÁVSUST/TIILÁÁMNÁÁL  
* Paddim- já simultaantulkkummáhđulâšvuotâ viiđâ kielân (vittâ kiidâs tulkkumviste) 
** Tulkkumviistij stuáruduvah: 2 stk x 9,5 m2, 2 stk x 6 m2 já 1 stk x 8 m2 
* Tánssámráánu čájáttâssajan 
* Lasečuákkimtileh (Maaŋgâtooimâsali, Parlamentsali, 2 x ráđádâllâmsaje) 
* Čuákkimfaalâdmeh. Luuvâ lase. 
ERES VUOTÂNVÄLDIM :  
* Auditoriost juvâstâhvyebdimvuoigâdvuođah. Čuákkimfaalâdmijd kalga tiiláđ muuneeld. 
* Huolâttâssiisâmoonnâm njuolgist auditorio čájáttâssajan. Uuvsâ kobdodâh 2,2 m. 
* Maaŋgâtooimâsali Dollagáddi, mii lii auditorio tyehin, lii laiguuttemnáál ovdâmerkkân puurâdmij várás teikâ juávkkupargotilen. 
Nuorâičällee virge 
Nuorâičällee toimâsaje lii čäällimkode almos toimâttuvvâst sämikulttuurkuávdâš Sajosist. Nuorâičällee pargoin lii meridum sämitige pargo-oornig 26 a §:st. Asâttâsvuáđustâslâš tohálâšvuođâvátámâššân lii virge vaattâm škovlim já lasseen váttoo sämikielâ táiđu (asâttâs 1727/95). 
Virge miänástuvvee tipšom išedeh hiäivulâš ollâškovlâtuđhos sehe šiev nuorâiaašij já haldâttâstooimâ tubdâm. Virgetevdimist lii kuuđâ mánuppaje keččâlemäigi. Pälkki miärášuvá sämitige pálkkááttemvuáháduv vátávâšvuodâtääsi IV já tast III-II juávhu mield (vuáđupälkki 2448,54 – 2505,49 eurod/mp). Vuáđupäälhi lasseen máksojeh 24 % sämikuávlu lase sehe pargohárjánem mield miärášuvvee hárjánemlaseh. 
Ucâmušâid lahtosijdiskuin kalga toimâttiđ sämitige čäällimkoodán 2.4.2013 tme 16.00 räi čujottâssáin Sajos, 99870 Aanaar. 
Lasetiäđuid pargoost addel haldâttâshovdâ Juha Guttorm, puh. 010 839 3102. 
Sämitige tooimân puáhtá uápásmuđ nettičujottâsâst www.samediggi.fi 
Aalmugijkoskâsâš sämiseminaar čuávvumnáál Interneetist 
Euroop rääđi, sämitigeh já olgoašijministeriö uárnejeh seminaar ”Sämmiliih – aalmug, kulttuur já kielah já Euroop rääđi” säämi kulttuurkuávdáš Sajosist 28.11.2014. 
Seminaar vuolgâttuvvoo stream-vuolgâttâssân čujottâsâst sogku.fi/live . Seminaar puáhtá maŋeláá čuávvuđ meid tavesämikielâlii teikâ suomâkielâlii vuárkkán. Seminaar álgá 28.11.2014 tijme 9.00 já nohá tijme 18.45. Seminaarân uásálisteh suullân 90 kyessid Euroop rääđi sierâ orgaanijn, virgeomâhááh Suomâst, Ruotâst já Taažâst, sämipolitijkkáreh Suomâst, Taažâst, Ruotâst já Ruošâst sehe sämiseervij ovdâsteijeeh já totkeeh. Seminaar ulmen lii lasettiđ tiäđulâšvuođâ sämmilijn, ovdediđ soováášvuođâ já maaŋgâhámásâšvuođâ sehe lasettiđ tiäđulâšvuođâ Euroop rääđist já ton orgaanijn. Seminaar lii Euroop rääđi piiloothaahâ, mast lasetteh Euroop rääđi sierâ kocceemorgaanij oovtâstpargo oovtâ teema, taan tábáhtusâst sämmilijd kyeskee aašij kieđâvušmist. Seminaar lii áinoošlajâsâš já addel virgeomâháid, kocceemorgaanáid já sämituáimeid máhđulâšvuođâid vuáruvaikuttâsân já jyehiđ šiev vuáttámušâid já vuáháduvâid olmoošvuoigâdvuođâi olášutmân. Seminaar iiđeedpeeivi ohjelmist teeman láá Euroop rääđi sopâmušah já sopâmušâi olášuttem kocceem. Uásist kieđâvuššojeh el. aalmuglij ucceeblovoi suojâlmân kyeskee raamialmossopâmuš já kuávlulijd teikâ ucceeblovokieláid kyeskee Eurooplii vuáđukirje olášuttem sehe Euroop raasiism já soováášmettumvuođâ vuástásii komitea (ECRI) pargo. Iiđeedpeivi juátkoo kejâstuvváin sämmilij kielâlijd vuoigâdvuođáid já sämikielâ virtuaal- já káiđusmáttááttâsân. Seminaar eehidpeiviohjelm álgá tijme 14.15 jurbâ peevdi savâstâlmáin säminisonij roolist muttojeijee ohtsâškoddeest. Eehidpeivi juátkoo oosijn, mii kieđâvuš säminuorâi vuoigâdvuođâid. Säminuorah Ruotâst, Taažâst já Suomâst savâstâleh säminuorâi máhđulâšvuođâin hárjuttiđ ärbivuáválii eellimtääpi, ucebij sämikielâ- já sämikulttuurjuávhui tiileest já sämikulttuur paijeentolâmist kaavpugijn sehe sämmilij seksuaalucceeblovoi vuoigâdvuođâin. Seminaar nohá jurbâ peevdi savâstâlmân sämmilijn mediast. Seminaar ääigi kuleh ärbivuáválii já uđđâáigásii sämimuusik já seminaaraalmugist lii máhđulâšvuotâ uápásmuđ ärbivuáválii sämituáján. 
Liŋkki seminaar ohjelmân 
Lasetiäđuh Euroop rääđist 
Ucceeblovoraamisopâmuš teemaatliih čielgiittâsah 
Kuávlulijd já ucceeblovokieláid kyeskee sopâmuš 
Ucceeblovoraamisopâmuš (Finlex) Kuávlulijd já ucceeblovokieláid kyeskee Eurooplâš vuáđukirje (Finlex) Aalmugijkoskâsij olmoošvuoigâdvuođâorgaanij avžuuttâsah Suomân (Sämitigge) 
Ärbivuáválii tiäđu syeji ovdán 
Suomâ sämitige ovdâsteijeeh, saavâjođetteijee Klemetti Näkkäläjärvi já sämitige stiivrâ jeessân Nilla Tapiola lává tuđâvááh aalmugijkoskâsii artikla 8(j)-pargojuávhu čiččâd čuákkim puáđusáid. “Sämmiláid luándu maaŋgâhámásâšvuotân lohtâseijee ärbivuáválii tiäđu suojâlem já aalmugijkoskâsii ärbivuáválii tiätun lohtâseijee miärádâstoohâm lii tuođâi tehálâš. Čuákkim vuáđuld lii čielgâs, et nuuvt Suomâ, ko puo eres-uv enâmeh, kalgeh pehtilittiđ ärbivuáválii tiäđu suojâlem já aalmugijkoskâsij kenigâsvuođâi olášuttem,” saavâjođetteijee Klemetti Näkkäläjärvi muštâlij. 
Aalmugijkoskâsâš artikla 8(j)-pargojuávkku  (Open-Ended Ad-Hoc Working Group on Article 8(j) and related provisions) valmâštâl biodiversiteetsopâmuš puáttee uásipelisopâmuš, mii tuálloo ive 2012 Intiast já taha iävtuttâsâid uásipeličuákkim artikla 8(j) kyeskee miärádâssân. Sopâmuš artikla 8(j) suoijâl algâaalmugij luándu maaŋgâhámásâšvuotân lohtâseijee ärbivuáválâš tiäđu. Suomâ sämitige ovdâsteijeeh uásálistáin čuákkimân Suomâ staatâ delegaatiost. “Euroop Union ohtsâš uáivil suáppoo ohtsijn koordinaatiočuákkimijn. Lam uáli tuđâvâš toos, et Suomâ sämitiggeest lâi rievtis vaikuttemmáhđulâšvuotâ EU iävtuttâssáid já EU meid tuálvui mii iävtuttâsâid ovdâskulij”, muštâlij Nilla Tapiola. 
Čuákkimân uásálistii sämmiliih meid Taažâst já Ruotâst. Suomâ sämitige ovdâsteijeeh lává savâstâllâm Taažâ já Ruotâ sämitige ovdâsteijeiguin sämmiláid tehálij aašij oovdedmist čuákkimmiärádâssáid.  “Lii tehálâš, et aalmugijkoskâsijn čuákkimijn jieškote-uv enâmij sämmiláid kávnoo äigi ohtsâšpalaveráid já –suogârdâlmáid. Sämmilij ovdâstâslâš orgaanâi tááhust lii tehálâš leđe mieldi miärádâstoohâm kuávdážist, mudoi mij monâttep vaikuttemmáhđulâšvuođâ”, tiäduttává Näkkäläjärvi já Tapiola. 
Suomâ delegaatio artikla 8(j)-pargojuávhu čuákkimist: Klemetti Näkkäläjärvi, pirâsneuvos Aulikki Alanen já Nilla Tapiola  
Čuákkimist tohhui iävtuttâs uđđâ artikla 8(j) olášuttem maaŋgâihásâžžân pargo-ohjelmân. Maaŋgâihásâš pargo-ohjelm stivree biodiversiteetsopâmuš čäällimkode já sopâmušuásipeelij tooimâ.  Čuákkimist valmâštâllui strategia biodiversiteetsopâmuš artikla 10(c) lahtemân artikla 8(j)-pargojuávhu paargon. Artikla 10(c) suoijâl táválii luándukevttim, maid hárjutteh kulttuurlâš vuovij miäldásávt pištee vuovvijn. Čáukkim iävtut, et artikla 10(c) olášutmân ráhtojeh ravvuuh já et aalmugliih biodversiteetstrategiah tuárjuh pištee táválii luándukevttim. Puoh tooimâid artikla 8(j) olášutmân kalga valmâštâllâđ já olášuttiđ oovtâstpargoost algâaalmugijguin. “Táválii luándukevttim suojâlem lii tehálâš meid ärbivuáválii tiäđu suoijâlmân. Suomâst artikla 10(c) suojâlem luándukevttim lii sämmilij ärbivuáválij iäláttâsâi pištee luándukevttim. Suomâst artikla 10(c) olášuttem lii pááccám huámmášhánnáá já mij šoddâp iävtuttiđ, et uđâsmittum Suomâ biodiversiteetstrategiast kieđâvuššoo sämmilij pištee luándukevttim turvim”, Näkkäläjärvi muštâl. 
Pargojuávkku kieđâvušâi meid uđđâ ärbivuáválii tiäđu tile kovvejeijee indikaattorij siskáldâs já avžuuttij staatâid väldiđ indikaattorijd jotelávt kiävtun. Indikaattoreh láá tuhhiittum biodiversiteetsopâmuš uásipeličuákkimist (CO10) moonnâm ive. Kuálmád, COP9- čuákkimist tuhhiittum indikaattor kielâlii maaŋgânálásâšvuođâst lii jo kiävtust. Indikaattoreh kieđâvušeh algâaalmugij ärbivuáválij aassâm- já navdâšemkuávlui eennâmkevttim já haldâšem tile sehe ärbivuáválij iäláttâsâi sajattuv. “Uđđâ indikaattoreh láá teháliih, vâi pyehtip čielgiđ ärbivuáválii tiäđu já táválii luándukevttim tile. Sämmilij luándu maaŋgâhámásâšvuotân lohtâseijee ärbivuáválâš tiätu lii čonâsâm sämikielân já ärbivuáváláid iäláttâssáid. Suomâst ij kuittâg lah ääigitásásâš tiätu sämmilij ärbivuáválij iäláttâsâi sajattuvâst tâi ubâ iäláttâs hárjutteijei meereest. Suomâ sämitigge lii uuccâm ruttâdem sämmilâšiäláttâsâi tile čielgiimân Suomâst. Čielgiittâs lii huápulâš, vâi Suomâ puáhtá väldiđ kiävtun indikaattorijd já olášuttiđ aalmugijkoskâsijd kenigâsvuođâidis. Tuáivum, et staatâ mieđeet jotelávt ruttâdem čielgiittâs rähtimân” Nilla Tapiola kiäsá. 
Suomâst artikla 8(j) olášuttem valmâštâllâm äššitobdeepargojuávkku lii luovâttâm raportis pirâsministeriön 7.6.2011. “Montreal čuákkimist čielgâi, et Suomâ lii oovdâstjottee artikla 8(j) olesváldálii olášuttemn valmâštâlmist. Katais haldâttâs haldâttâsohjelmâst láá čonâsâm suojâliđ ärbivuáválii tiäđu. Akwé:Kon ravvuuh láá heiviittum Suomâst tuše Pänituoddâr meccikuávlu hoittám- já kevttimvuávám rähtimist, mii lii tääl joođoost. Äššitobdeepargojuávhu olášuttemiävtuttâsah Suomâ staatân kalga kuittâg olášuttiđ já olášuttem kalga älgiđ pehtilávt Suomâ staatâ já sämitige oovtâstpargoin. ”, váátá saavâjođetteijee Näkkäläjärvi, kote lii toimâm meid aalmuglâš 8(j)- äššitobdeepargojuávhu saavâjođetteijen. 
Lasetiäđuh: 
Sämitige saavâjođetteijee Klemetti Näkkäläjärvi 
Lisätiätu čuákkimist já ton miärádâsâin (eŋgâlâskielân): 
Suomâ artikla 8(j)-siijđoh 
Sämitige aalgâ sämmilâšiäláttâsâi tile čielgejeijee čielgiittâs rähtimist (suomâkielân) 
Ihe 2012 
Čuovâkoveh Saijoos tábáhtusâin ive 2012. Uđđâsumos kove pajemužžân. 
Saijoos 1. Klubi-eehid 14.12.12. Kooveest Niillas Holmberg já Ailu Valle. 
Aanaarliih Tiernanieidah Saijoos uccjuovlâohjelm lávdástellen. 14.12.12 
Saijoos klubi-eehid lávdástellen Heli Huovinen já Heikki Nikula. 14.12.12. 
Laapi kamariorkester  konsert Sajosist 26.11.2012. 
Puđâldâsteatter Ivaloiset já -čáitáldâh Sajosist 24.10.12. 
Puđâldâsteatter Ivaloiset Sajosist 24.10.12. 
Puđâldâsteatter Ivaloiset Sajosist 24.10.12. 
Tanssimatsi-baletčájáttâs. Aalmuglâšbalet 28.8.2012. 
Tanssimatsi-baletčájáttâs 28.8.12. Aalmuglâšbalet. 
Ijahis Idja 2012 -muusikfestivaal čuovâkoveh láá Ijahis Idjan -päikkisiijđoin teikâ Saijoos päikkisiijđoin Ijahis Idja 2012 vuárhást. Sirdâšuđ. 
Tave-Laapi kameraservi ry čuovâkovečáitálmâs kesikišto (kiäsutteijeemus kove) vyeitteekove. Vyeitteekove vädlee Ulla Isotalo, Anarist. Kove lii valdum Äijihkeeđgist kuovâmáánust 2012. Čuovâkovečáitálmâs lâi Saijoos čuákkimaulast 1.7.-15.8.12. 
Lávloo kirjerááju - sämikielâlij lavlui ohtsâšlávlumtilálâšvuotâ Saijoos aulast Aanaarohoi ääigi 27.7.12. 
Lávloo kirjerááju -ohtsâšlávlumtilálâšvuođâst lávlojii sämikielâlijd lavluid já juáigusijd. Ovdâlávlon Anneli Aikio já Tuija Guttorm sehe Heli Aikio já čuojâlditten lâi Unna-Maari Pulska. 27.7.12. 
Lávloo kirjerááju -ohtsâšlávlumtilálâšvuođâ ovdâlávlon Anneli Aikio Sämikirjeráájust. 27.7.12. 
Saijoos aula heivee pyereest ohtsâšlávlumtilálâšvuođáid já uccâ konsertáid. 27.7.12. 
 -čuakkim Sajosist 27.-28.6.12. Čuákkim kähvipuddâ. 
 27.-28.6.12. 
Lase koveh  -čuákkimist 27.6.12. 
Nuorttâlâškielâ já -kulttuur seminaar 14.6.12. Kove: Katharine Bartsch. 
Nuorttâlâškielâ já -kulttuur seminaar 14.6.12. 
Laapi ollâopâttuv aalmugijkoskâsâš kesiškovlâ Sajosist 6.6.2012. Fáddán Kulttuurmuorâstâh. Kove: Sanna Konola/Laapi ollâopâttâh 
Laapi ollâopâttuv kesiškoovlâ kurssâliih ohtsâškooveest Saijoos Solju-salist 6.6.12. Kove: Sanna Konola/Laapi ollâopâttâh. 
Säämi máttááttâskuávdáá (SMK) kiđđâjuhle já loppâjuhleh 1.6.2012 Saijoos Dolla-salist. 
SMK rehtor, Liisa Holmberg juhlesaahâ škoovlâ loppâjuuhlijn 1.6.2012. 
SMK medialinjáá máttáátteijee Erkki Feodoroff škoovlâ loppâjuhlij jienâtárkkojeijen. 1.6.2012. 
SMK loppâjuhleh Sajosist 1.6.2012. 
Aldapurrâmâš poccust -tábáhtus Aanaar Puásuiohhoost Saijoos Dolla-salist 5.4.2012. 
Lyeve alne páihálâš ärbipurrâmâšâi taaiđâr Aune Portti, pegâlmâs kookah Markus Maulavirta já Valentine Warner sehe 
tilálâšvuođâ jođetteijee Heikki Nikula. Tilálâšvuođâ išedeijen lijjii SMK kokkâuáppeeh. 
Aldapurrâmâš poccust -tábáhtus aanaarlâš ärbipurrâmâšâi taaiđâr Aune Portti, syemmilâš pegâlmâs kokkâ Markus Maulavirta já eŋgâlâš pegâlmâs kokkâ Valentine Warner sehe Heikki Nikula Hooteel Kollehovist.5.4.2012. 
Aldapurrâmâš poccust -tábáhtus lávdástellee, aanaarlâš Aune Portti mälistij tábáhtusâst kumppâsijd. 5.4.2012. 
Pohjoista muotoilua -kietâtyejimeesuh tuállojii Sajosist 4.-5.4.12 
Saijoos lekkâmáid lohtâseijee Aalmugjuhle/Ávus uuvsah 4.4.2012. 
Ávus uuvsâi uápástum Sajos-rieggeeh kiäsuttii páihálijd já mađhâšeijeid. 4.4.2012. 
Aalmugjuhle/Ávus uuvsâi peeivi tábáhtusvästideijen lâi Sämitige Siiri Jomppanen (čiž.). 
Uálgisbeln Sämitige Anni Näkkäläjärvi fiijnâ mááccuh. 4.4.2012. 
Saijoos váldusalist tuállojii Sämitige lekkâmeh já Saijoos vihkjááh 3.4.12. Kulttuur-ehidist Irene Länsman já Anna Näkkäläjärvi-Länsman čájáttâláin teatterčájáttâs. 
Täsivääldi President Niinistö já Sämitige saavâjođetteijee Näkkäläjärvi adelává kieđâid Sämitige lekkâmjuhleest 3.4.12. 
Palgâsij ovtâstus uárnim Ergikunâgâsvuájui palhâšumij jyehim Saijoos váldusalist 1.4.2012. 
Ergikunâgâsvuájui palhâšumij jyehimtilálâšvuođâst 1.4.2012. 
Nuorâi taaiđâtábáhtus álgá forgâ Saijoos váldusalist. 28.-29.3.2012. 
Säminuorâi taaiđâtábáhtus lekkâmij lávdástelleeh. 28.3.2012 
Säminuorâi taaiđâtábáhtus jođetteijeeh Heli Huovinen já Aslak Paltto. 28.3.2012. 
Säminuorâi taaiđâtábáhtus juhlesaavâ toolâi Sämitige 1. värisj. Tiina Sanila-Aikio, 29.3.2012. 
Barents nissoonairâseh čokkânii Sajosist 15.3.12. 
Sämitige almosčuákkim puddâ 15.2.2012. Klemetti Näkkäjärvi, Janne Näkkäläjärvi já Juha Guttorm. 
Sämitige almosčuákkim 15.2.2012. Parlamentsali Solju. 
Sämitige almosčuákkim 15.2.2012. Jienâstem. 
Sämitige almosčuákkim 15.2.2012. Saavâjođetteijee lii väljejum. 
Sämitige almosčuákkim 15.2.2012. Tuulhah pargoost. 
Sämitige almosčuákkim 15.2.2012. Petra Magga-Vars Vuáčust, Anne-Maarit Magga Iänuduvvâst já Jouko Magga Vuáčust 
Sämmiliih kirhoost -seminaar 4.2.2012. 
Sämmiliih kirhoost -seminaar. 
Sämmiliih kirhoost -paaneelsavâstâllâm. 
Sämmiliih kirhoost -seminaarpeivimäälis Dollagáddi-salist. 4.2.2012 
Sämmiliih kirhoost -seminaar Dolla-salist. Pirita Näkkäläjärvi. 4.2.2012. 
Sämmiliih kirhoost 4.2.2012. Raavâdviäsu Galla. 
Sämmiliih kirhoost 4.2.2012. Anu Avaskari já Klemetti Näkkäläjärvi. 
Sämmiliih kirhoost 4.2.2012. Servikode rijjâtátulâš Ritva Kangasniemi. 
Sämmiliih kirhoost 4.2.2012. Tiina Sanila-Aikio. 
Sammiliih kirhoost -seminaar 4.2.2012. Tekniik tuáimá. 
Dollagaddi-sali muttoo meid peivimäälissalin. 
Pispekodde-assistent Hannele Salmi sehe tábáhtus váldu-uárnejeijee sämipargo pispekoddečällee Erva Niittyvuopio Sämmiliih kirhoost -tábáhtusâst. 
Sämmiliih kirhoost -tábáhtus servikode pargeeh: Anja Karhula, Anu Tapio já Hans Mattus. 
Puđâldâsteatter Ivaloiset čájáttâlâi Votkaturistit-čáitálduv Saijoos váldusalist 2.2.2012. 
Ivaloiset teatterčáitáldâh 2.2.2012 Saijoos váldusalist. 
Ivaloiset teatterčáitáldâh 2.2.2012. 
Ivaloiset teatterčáitáldâh 2.2.2012. 
Auditorio Dolla. 
Skabmagovát-elleekovefestivaal uárnejuvvoo Anarist ihásávt uđđâivemáánust. 
Annukka Hirvasvuopio-Laiti já Heikki Nikula lávdástâláin Sajosist 23.1.2012. 
Annukka Hirvasvuopio-Laiti já Heikki Nikula 14.1.2012. 
Healing Sounds 14.1.2012 Saijoos váldusalist. 
Äššigâsjuávhu cocktailtilálâšvuotâ Saijoos Dollagáddi-Salist 4.1.2012. 
Uáinus aulast raavâdviäsun. 4.1.2012. 
Sämitige nuorâirääđi lâi vuossâmuš čuákkim tuállee Parlamentsali Soljust 4.1.2012. 
Njellim meccirijdoi sooppâm 
Sämitige stivrâ merkkij čuákkimistis 27.8.2009 iloin tiättun Máccihaldâttâs já Pááđáár viljâžij sopâmuš poccui kuáđuttemkuávlui rávhuidutmist meccituálust 20 ihán já puohâi vaidâlmij maasâd-kesimist puohâin riehtitaasijn. 
Rijdo Njellim kuávlu kiävtust lii vahâgittám Suomâ aalmugijkoskâsâš peggim já luptim savâstâllâm Ovtâstum Aalmugij jieškote-uv orgaanijn. Lii tehálâš et äšši soppui ráđádâlmijguin. Sämitigge kijttá sehe Pááđáár viljâžijd et Meccihaldâttâs kiärgusvuođâst ráđádâlmáid já haalust sooppâđ riijdost. Miärádâs čáittá et ráđádâlmijguin puáhtá heiviittiđ oohtân säämi puásuituálu já meccituálu intressijd siämmáá kuávlust. 
Sämitigge tuáivu, et Eennâm- já meccituáluministeriö addel puátteevuođâst-uv Meccihaldâttâsân kiärgusvuođâid heiviittâllâđ mecciriijdoid já et Meccihaldâttâs pyevtittâsulmeest sämikuávlust luoppuuččij. Meccihaldâttâs, Nuorttâlâšrääđi já Sämitige ráđádâllâm ohtsâšiävtuttâs PEFC - meccisäsertifistemkriteerin sämikulttuur já sämi-iäláttâsâi turviimân šadda estiđ uđđâ ruossâlâsvuođâid kuávlui eennâkevttimist. 
Lasetiäđuh: 
Sämitige saavâjođetteijee Klemetti Näkkäläjärvi 
Saijoos aula lii kulttuurkuávdáá váimu. Stuorrâ laasâi tiet aula lii čuovvâd já tom puáhtá kevttiđ ovdâmerkkân taaiđâčáitálmâssáid já kongresij sehe tábáhtusâi vuoiŋâstempuddâtilen. Aula heivee meid ucessiähá messuid, cocktailtilálâšvuođáid, lávlumehidáid já ucessiähá konsertáid. Aulast lii Saijoos äššigâspalvâlemsaje. 
Aulatiileest láá stuorrâ lasâskaapih (s. 12,5 m), main láá fiijnâ sämityejeh uáinimnáál. Aulast piäsá Duodji Shop káávpán, čuákkimviistáid, raavâdviäsu Gallan, sämikirjeráájun sehe Säämi máttááttâskuávdáá máttááttâstiilijd. 
Aula stuárudâh lii suulân 307 m2. 
TEKNIIK JÁ PIERGÂSEH:  
* Info-tv -vuáhádâh 
* Kulmâ sohvájuávhu já sohvápeevdih 
* Pivtâsheŋgiittâstile 
* Hiivsigeh 
TIIILÁÁMIST:  
* Čuákkimfaalâdmeh. Luuvâ lase. 
* Flyygel konsertij várás 
* Aula stuorrâ laasâi oovdân (kj. kove) puáhtá muuneeld tiiláám mield pieijâđ pevdijuávhuid ovdâmerkkân puurâdmij várás. 
* Pivtâsheŋgiittâspalvâlus 
Vuáččulâš pajeolmooš 
Veikko Magga lii vuáččulâš pajeolmooš, Vuáču kuávlust iällám pegâlmâs  ađai Ponku Iŋgá maajeeldpuáttee. Veiko oppeet láá kočodâm . Veikko muštâl, et puásuipargoh lijjii sust voorâin, já et sunjin lâi jo uccâkaandâžin čielgâs, et sust šadda pajeolmooš. Eeji čage kuáđutmân tarbâšij juátkee, iäge eres ámáttâh elâččâm ubâ mielâstkin. 
Veikko juuđij škoovlâ kuittâg ive verd Anarist säämi ristâlâš nuorâskoovlâst, mast máttááttii čäälliđ já luuhâđ sämikielâ. Veikko lâi siämmást páhudâm, et škovlâ ij lah suu saje. Haalijddijn tobbeen ličij puáhtám juátkiđ oopâid já valmâštuđ monnii ámáttân. Sun lâi kuittâg škoovlâst ive loopâ räi – ij tuostâm koskâldittiđgin tom. Tobbeen pesâdijn sun poođij juátkiđ puásuipargoid, já siämmáá kiäinu alne lii pissoom onnáá peeivi räi. Miärádâsâs riemmâđ pajeolmožin sun ij lah kuássin kaattâm já sun rammust, et pajealmaa áámmát kulá pyeremussáid. 
Veikko muštâl, et sun finnij jieijâs vitá tállán šoddâmis maŋa, tegu vyehin lii lamaš. Vittá poođij ärbivuáválâš vyevi mield suuvâst jottáám vittáást. Veiko vittá poođij suu eeji vitá ucánjáhháá rievdâdmáin. Sun ij mušte, kuás vittádij vuossâmuu keerdi, mut muštâl, et tot tábáhtui jo uáli tooláá. Vittádiđ sun oopâi čuávumáin, maht iäráseh vittádii já eeji ravvuiguin. ”Porgâmáin uáppá.” 
Veikko muštâl, et puásuituálu lii vuáttám nubástusâid majemui ihelovoi ääigi já maainâš tain ohtân stuárráámussân moottorfiävrui puáttim. Toh vaikuttii čuuvtij puásuituálun já ton ovdánmân tááláá háámán. Moottorkiälháh šoddii kiävtun täälvi ááigán já moottoripyeráid kevttii kesičage ucâmân sehe čohčâčokkiimân . Lasseen sun maainâš sijdâkudij koskâsvuođâst tábáhtuvvee kuáđuttem meddâl pääccim ohtân stuárráámusâin nubástusâin Säämi palgâs kuávlust. Tááláá ääigi Säämi palgâs puoh poccuuh láá siämmáin kuátumijn eereeb oovdâ sijdâkode.   
Veikko uáiná Säämi palgâs puátteevuođâ čuovâdin. Sun iätá, et kuáttumenâmeh láá šiev oornigist já jäävviltile lii kohtulâš pyeri. Lasseen iänááš uási Säämi palgâsist lii Urho Kekkos aalmuglâšmeeci siste, mii lii mottoomlágán piäluštâs já vyevdih šeštâšuveh čuoppâmijn. Sun iätá puátteevuođâ lemin ton-uv tááhust pyeri, et ko stuárráb ahepuolvâ vuálgá te palgâsân pääccih ucceeb puásuituálleeh já nuorah piergejeh talle pyerebeht. 
Palgâs hástusin sun tuálá kuáttumenâmij oornigist toollâm. Sun tuumáá, et kuátumijguin kalga leđe tärkki, já kalga anneeđ huolâ, amas puásuiloho lasaniđ liijgás. Piätutile lii ohtâ äšši, mon sun ana uhken. ”Eromâšávt kuobžah já kuumpih láá ennuv.” 
Sun muuštâč, et juuđij Alakorva Joukoin ennuv meeccist. Sun noskáttist ucánjáhháá, ko ovdil lijjii pusuičokkiimijn 5–6 almaa te tááláá ääigi tobbeen läävejeh leđe joba 16 almajid. ”Tot lii ohtâ äšši mii lii nubástum. Iähân toh tarbâšiččii leđe nuuvt ennuv. Uážuččij ton čage ááiđán ucebáin-uv almaijuávhoin. Mut ij tot kale häittidgin, tobbeenhân uážžu leđe já oppâđ. ”Veikko tuumáá, et tääl Säämi palgâs puásuituálu ij käibid tađe stuárráábijd nubástusâid. Kuáttumjuurrâmkuávlui áiđum luhostui pyereest já jäävvil lii peessâm šoddâđ. ”Miinii siemin ááššáš aainâs kávnoo, mon kolgâččij ovdediđ”, sun arvâl.  
Verdiddijn ovdii já tááláá puásuituálu sun muštâl, et sijdâkudij mield kuáđuttem lâi ton tááhust pyereeb, et jieijâs čage puovtij haldâšiđ tärhibeht iäge piäđuh peessâm älkkeht koddeđ poccuid. Sun iätá, et tááláá ääigi sijdâkudij mield kuáđuttem ij kuittâg lah Säämi palgâs kuávlust máhđulâš eres lasseen jäävviltile keežild. ”Ovdil lijjii šiev jävilenâmeh. Talle ellii čaggeest masa jyehi peeivi já poccuuh lijjii lojebeh. Suopânjáin ulâttij älkkeht njuárustiđ poccuid. Poccuid sirdii čuávuvâs sajan ubbâsân kuáivuđ”, Veikko Muuštâč já juátká: ”Pusuihân lâi hárjánâm leđe tiätu kuávlust, ige tot tobbeen uápis kuávlust halijdâm vyelgiđ kuussân. Čage kuittâg ain čuoigii pirrâ, já jis oroi lemin nuuvt, et mottoom lii kárgáámin, te talle tom ellii čuoigâ jurgâlmin maasâd čaagan. ”Onnáá peeivi puásuituálust porgâdijn lii riävtui pággu porgâđ maidnii eres pargoid puásuituálu lasseen. Kiälháid já pehheid kalga kooskâi lonottiđ já tot šadda tivrâsin. Puásuituálu ohtuunis iä keelijd toi tolâmân.” 
Veikko muuštâč jieijâs moonnâm ivijdis já toid lohtâseijee tábáhtusâid. Muštoh láá ennuv já masa jyehi tove heevij miinii eromâš. Veikko muštá, et tovláá ääigi sämikielâ kullui vala mestâ jyehi saajeest, mut talle-uv viehâ harvii. Veikko muštâl, et sist lâi päikkikiellân suomâkielâ já sämikielâ. Enni sáárnui tavesämikielâ já eeči-uv maatij tom, mut västidij monnii suujâst ovttuu suomâkielân. Ucánjáhháá šalligâšmáin Veikko muštâl jieijâs sämikielâ tááiđu hiäjusmum já maaŋgâi saanij vájáldum ko ij lah kiävttám kielâ. Sun kuittâg iätá, et piergee ain sämikieláin, mut sänivuárkká ij lah innig nuuvt viijđes. Sun paijeentuálá sämikielâ tááiđus kuldâlmáin säämi radio. Sun muštâl, et kuldâl radio eenâb-uv sämikielâ keežild ige nuuvtkin uđđâsij keežild. Kuldâldijn sun muuštâč kielâ já mielân mäccih lappum säänih. Televisiost puáttee sämikielâlâš uđđâsijd sun čuávu koskâttuvâi, mutta šalligâš toi puáttim Suomâst iho. 
Juoigâmärbivyehi, mii sämmilâšärbivyevist lii lamaš nanos, päsiškuođij meddâl Veiko ääigi. Ovdil juoigâm kuulâi argâpiäiván já masa juáhážân pieijui jieijâs juáigus. Sunjin ij lah innig pieijum jieijâs juáigus, veikkâ ovdâmerkkân suu eejist lâi jieijâs juáigus. ”Riävtui tovle pieijui juáigus juáhážân, mut taan ääigi ij innig. Tot juoigâmkulttuur tuše paasij meddâl.” Veikko muštâl, et čokkimpargoin juoigâm ij kuullâm ollágin, mut pygálusâin tađe-uv eenâb. Pygálussáid pottii ulmuuh jieškote-uv palgâsijn, já eromâšávt puoh čepimusah jyeigeeh juoigii. 
Veikkoost lii vyehin čuávvuđ še sämipolitiik já sun lii čuávvum oppeet äigikyevdilâžžân šoddâm ILO 169-sopâmuš ovdánem já iätá, et Taažâst lii šiev tile, ko tobbeen sopâmuš lii jo ratifisistum. Sun tuumáá, et Suomâst-uv ličij jo äigi toohâđ miärádâs ko tot lii lamaš joođoost jo nuuvt kuhe. 
Veikko smiättá puudâ já ciälkká tastoo jieijâs tiervuođâid nuorâ pajeulmuid: ”Kuuloold tom uáppá, ij tast lah ennuv ravvimnáál. Meeccist ko uáppá jotteeđ, já kiäinuid kogo poccuuh jođettuvvojeh. Toh puáris kiäinuh, main lii älkkee jođettiđ. Ij tast mihheen, šiev já rijjâ áámmát. Jieh kyehti siämmáálágán peeivi uáini.” 
Sämikielâlii oppâmateriaalpargo ovdedempeivi 17.9.2014 
Sämitige škovlim –já oppâmateriaaltoimâttâh uárnee sämikielâlii oppâmateriaalpargo ovdedempeeivi 17.9.2014 tme 9.00 - 16.00 Säämi kulttuurkuávdáš Saijoos parlamentsali Soljust Anarist. Ovdedempeivi lii ávus puohháid oppâmateriaalpargoost perustum ulmuid. 
Oppâmateriaalpaargon kuleh el. kietâčallui čäällim, jurgâlem, kielâ tärhistem, kuvvimpargo, tuáijim, ohjelmistem jna. Tilálâšvuođâst oovdânpuáhtoo sämitige oppâmateriaalpargo, suunnâttâllâp já savâstâllâp. Kustan-nusosakeyhtiö Otava oppâmateriaalpyevtittâsâst muštâl kuástidemhovdâ Mervi Korhonen Helsigist. Lasetiäiđuid tábáhtumest addel Hannu Kangasniemi (hannu.kangasniemi(at)samediggi.fi/ 050-3641 385). 
Uásálistmist tilálášvuotân almottuvvoo jogo šleđgâpoostân tâi puhelimáin Irmeli Moilanenân (irmeli.moilanen(at)samediggi.fi / 050-5691255) majemustáá majepaargâ 16.9. Tilálâšvuođâ puáhtá čuávvuđ meid streaming –vuolgâttâssân internetčujottâsâst sogku.fi/live. 
Puáđi kuldâliđ, jyehiđ tuu uáivil, vuáttámušâid já visioid sämikielâlijn oppâmateriaalijn. Návt uásálistáh sämikielâlij oppâmateriaalij oovdedmân nuuvt, ete toh puoh pyeremus máhđulâš vuovijn tuárjuh sämikielâ já sämikielâlii máttááttâs sierâ škovlimtaasijn. 
Saje 
Parlamentsali Solju Säämi kulttuurkuávdáš Sajos, Aanaar  
Tilálâšvuođâ lekkâm já káhvástâllâm 
Yrjö Musta, Škovlim- já oppâmateriaallävdikode saavâjođetteijee  
Sämitige oppâmateriaalpargo, keevâtliih fiäráneh materiaalpargoost 
Hannu Kangasniemi, oppâmateriaalčällee  
Oppâmateriaal proojeektpargeeh: 
Tiina Aikio-Sanila já Merja Fofonoff, nuorttâlâškielâ  
Petter Morottaja, anarâškielâ  
Oona Länsman já Elen Anne Sara, orjâlâškielâ  
Puddâ 
Sämikielâlâš oppâmateriaalpyevtittem uđđâ hástusij oovdâst 
Hannu Kangasniemi já Sämitige oppâmateriaalpargeeh  
- máttááttâsvuávám vuáđđusij uđâsmittem 
- tárbu digitaallii materiaal vaalmâštmân 
Peivimäälis, jieškuástidlâš 
Digitaallâš oppâmateriaalpyevtittem 
Mervi Korhonen, kuástidemhovdâ Kustannusosakeyhtiö Otava  
Savâstâllâm já koččâmušah 
Kähvipuddâ, raavâdviäsu Lyeme, Sajos 
Rijjâ savâstâllâm oppâmateriaalpargoost 
Tilálâšvuođâ lopâttem 
AHR (KHO) linjij ruukilaavâ heivitmist sämikuávlust 
Alemus haldâttâhriehti (AHR) adelij 25.6. 
ihekirjemiärádâs 
uđđâ ruukilaavâ heivitmist sämikuávlust. 
Sämitigge lii vaidâlâm Tukes mieđettem maašinlâš kollekoivumluuvijn Ruávinjaargâ haldâttâhriähtán (táálááš Tave-Suomâ haldâttâhriehti) ruukilaavâ vuástásâžžân, ko Tukes ij lamaš selvâttâm love miäldásii tooimâ vaikuttâsâin sämikulttuurân. Haldâttâhriehti tuhhiittij sämitige väidimijd. Tukes já lopeoccee vaidâláin miärádâsâin AHR:n. AHR toolâi haldâttâhrievti miärádâs vyeimist já komettij Tukes miärádâs lavâvuástásâžžân já tuhhiittij lopâlávt sämitige väidim Ruávinjaargâ haldâttâhriähtán. 
”Taat lii stuorrâ vuáittu sämmiláid já čáittá, ete ruukilaavâ kenigâsvuođâid iä pyevti hoittáđ sämikuávlust tuše ciälkkámušlattiimijguin. Ruukilaahâ lii puáhtâm uđđâ kenigâsvuođâid já taid kalga väldiđ tuottân. Ruukilaahâ lii sämitiigán-uv uđđâ äšši já mist vaaldij jieijâs ääigi selvâttiđ maid ruukilaavâ olášuttem tuođâlávt váátá já ovdilko finnejijm lääččiđ ääšist tuáimee oovtâstpargomaalijd palgâsijguin, sämi-iäláttâsâi hárjutteijeiguin já siijdâiguin. Väidimijd valmâštâlâi mist juávkku, mast lijjii má. oovdânpyehtee Inga-Briitta Magga, lahâčällee Aimo Guttorm já vuáláčällee. Lam tuđâvâš, ete mii pargoost šoddii puátuseh”, saavâjođetteijee Näkkäläjärvi maainâst. 
Sämitigge pivdá ráđádâlmijd ruukilaavâ heivitmist Tukes stivree pargo- já iäláttâsministeriöin sehe sierâ Tukesáin. Maŋeláá sämitigge áigu orniđ ruukilaavâ heivitmist ohtsâščuákkim, kuus kočoh palgâsij, virgeomâhái, nuorttâlâšâi sijdâčuákkim já Tukes ovdâsteijeid linjiđ ruukilaavâ heivitmist já čanosjuávhui oovtâstpargoost. 
”Lii vaidâlittee ete väidimproosees lii pištám návt kuhháá. Sämitigge lii iävtuttâm, ete Tukes heiviittiččij Ruávinjaargâ haldâttâhrievti miärádâs lopevuáháduvvâstis toos räi, ko AHR:st finniiččii ääšist linjim. Tukes ij lah návt toohâm. Tääl ruukivirgeomâháá toimâ lii tovâttâm paijeelmiärášii vääivi love occei, sämitiigán, virgeomâháid já palgâsáid. Tuáivum, ete miärádâs mield oovtâstpargo Tukesáin ovdániččij tagarin, maid lahâasâtteijee lii uáivildâm. Sämitigge lii kiärgus oovtâstpaargon ruukilaavâ kenigâsvuođâi tevdim várás”, saavâjođetteijee Näkkäläjärvi linjee. 
Ovdâskodde tuhhiittij vyesimáánust ruukilaavâ 169 § miäldásii nubástus, mon mield Tukes puáhtá agâstâllum suujâ tiet occee pivdemist malmâuuccâmlove teikâ kolletoidemlove vyeimistorroom juátkimân teikâ ruukilopán teikâ ruukitorvolâšvuođâlopán kyeskee miärádâsâst meridiđ, ete looveest ohtâlistum toimáid pyehtih väidimist peerusthánnáá riemmâđ lopemiärádâs nuávditmáin. ”Ovdâskode toohâm nubástus lâi ovdiláigásâš já sämitigge oovdânpuovtij vala haldâttâhváljukode kuullâm ohtâvuođâst-uv, ete ovdilko riemih nubástuttiđ ruukilaavâ, vyerdih AHR linjim ruukilaavâ olášutmist. Muu mielâst ovdâskode miärádâs lâi ovdiláigásâš, ko váldá vuotân AHR miärádâs”, iätá saavâjođetteijee Näkkäläjärvi. 
KOLLEKIELÂ – Tave-eennâmlâš säämi kielâpalhaâšume 2010 
KOLLEKIELÂ – Tave-eennâmlâš säämi kielâpalhaâšume juáhhoo neäljád keerdi skammâmáánust 2010 sämmilâšaašijn västideijee ministerij ja sämitigij saavâjođetteijei kuáhtáámist Tukholmast. Palhâšume mieđettuvvoo ovtâskâsulmuid tâi siärváduvváid Taažâst, Ruotâst, Suomâst tâi Ruošâst sämikielâ oovdedmân. 
Palhâšume láá vuáđudâm Taažâ, Suomâ ja Ruotâ sämmilâšašijn västidijee ministereh oovtâst tai enâmij sämitigij saavâjođetteijeiguin. Palhâšume stuárudâh lii 12 500 eurod. 
Kielâpalhâšume ulme Kielâpalhâšume ulmen lii išediđ sämikielâ ovdedmist tâi siäilutmist Taažâst, Ruotâst, Suomâst já Ruošâst.  
Kii puáhtá finniđ pahlhášume? Kielâpalhâšume mieđettuvvoo ovtâskâsulmuid (meid juávkku) tâi siärváduvváid (meid servi, lájádâs) moh láá mávsulávt toimâm merhâšittee vuovvijn sämikielâ oovdedmân tâi siäilutmân. Palhâšume puáhtá mieđettiđ om. Kirjálâš, njálmálâš tâi eres áánsuin, moh sajaduveh vijđáhit jieškote-uv toimâsuorgijd. Palhâšume puáhtá jyehiđ maaŋgâi vyeittei kooskâ.  
Almoot jieijâd iävtukkâs! Ovtâskâsolmooš, juávkku tâi siärvádâh Taažâst, Ruotâst, Suomâst já Ruošâst puáhtá toohâđ jieijâs iävtuttâs ive 2010 palhâšume uážžost. Iävtuttâs palhâšume uážžost já enâmustáá 1-2 sijđo kukkosâš kirjálâš vuáđustâllâm kalga toimâttiđ majemustáá 1. čohčamáánu 2010 čujottâsân:  
Árvuštâllâmkomitea 
Kollekielâ – árvuštâllâmkomitea čällee Brita Stina Sjaggo Samediggi Box 90 SE-981 22 Giron/Kiruna Sweden 
Njuolgâdusah 
Säämi kulttuurkuávdáá huksimpargo aalgij 12.4. Anarist puári 
Säämi kulttuurkuávdáá huksimpargo aalgij vuossaargâ 12.4.2010. Pargo algâttui raččomáin puáris rakânâsâid kuávdáá toontist meddâl. Raččomurkkodem pištá ookon 18/2010. Huksimpargo urkkodem kulá Senaatti-kiddoduvváid. Lahtep kuuvijd já videoid taađeest ko huksimurkko ovdán. 
Säämi párnáikultturkuávdás ocá oddâ noomâ! 
Säämi párnáikulttuurkuávdás nommâkišto 
Sämitiggevaaljâi puáđus  
Sämitige vaaljâlävdikodde lii čuákkimistis 5.10.2011 nanodâm sämitiggevaaljâi puáttus. Sämitiggevaaljâi jienâstemprooseent lâi 49,6 %. Jienâstemvuoigâdvuođâ vaaljâin kevttii ohtsis  jienâstemvuoigâdvuođâlii. Vaaljâlävdikodde kuođij jienâstmist 114 jiennâd väldihánnáá vuotân sämitiggeest adelum laavâ 35 § miäldásávt já hilgoi 7 jienâstemlippud laavâ 37 § mield. 
Sämitige jesâneh i. 2012 -2015  
Iänudâh:  
Näkkäläjärvi Heikki Klemetti 142 jiennâd Valkeapää Johan Nihkolas   55 “ Magga Ellen Ulla–Maarit    54 “ 
Värijeessân: Näkkäläjärvi Janne Oula    54 “ 
Värijeessân: Pekkala Pekka Tapani   66 “ 
Suáđigil:  
Äärelä Rauni Irja Anneli   81 jiennâd Magga-Vars Petra Biret  76 “ Hetta Jouko Iisakki  61 “ 
Värijeessân: Aikio Antti Uula Sammeli  44 “ 
Ucjuuhâ:  
Nuorgam Mirva Anne Marjatta 101 jiennâd Tapiola Nilla Samuli    95 “ Länsman Asko Tapani    90 “ 
Värijeessân: Porsanger Veikko Antero     68 “ 
Jienâmere mield:  
Pohjanrinne Arto Juhani    88 jiennâd Paltto Heikki Yrjänä   86 “ Guttorm Veikko Armas Johannes  85 “ Tapiola Jouni Ilmari   85 “ Heikkuri Pertti Olavi   80 “ Näkkäläjärvi Pirita Susanna  77 “ Morottaja Anna Margareeta  77 ” Valle Pentti Viljo Heikki    74 “ Musta Yrjö Oskari   72 “ 
Sämikuávlu kieldâin Iänuduvâst, Anarist, Suáđigilist já Ucjuuvâst lii olášittum Sämitige iävtuttâsâst sämmilij/sämikielâlâš sosiaalpalvâlusâi ovdedemohtâdâhhaahâ ááigán 1.9.2007-31.12.2009. Haahâ lii  lamaš  uási  Tave-Suomâ  sosiaalsyergi  ovdedemohjelm.  Kieldah  pieijii  joton  haavâ  rähtimáin ovtâspargosopâmuš. 
Sosiaal- já tiervâsvuođâministeriö lii ruttâdâm haavâ kielâlâš já kulttuurlâš ucceeblovvoid sosiaal- já tiervâsvuođâpalvâlusâi ovdedem -tiäduttâsyergist. Aanaar kieldâ sosiaal- já tiervâsvuođâlävdikodde  lii  västidâm  haavâ  haaldâšmist.  Sämitigge,  Tave-Suomâ  sosiaalsyergi mättimkuávdáš já Sámisoster ry láá lamaš mieldi tooimâst. 
Haahâ lii vuossâmuš sämikuávlu kieldâi já Sämitige oovtâst olášuttem haahâ, mast ovdeduvvojeh sosiaal- já tiervâsvuođâpalvâlusah kieldâi palvâlempyevtittâsohtâduvâin väldimáin vuotân äššigâšâi uásálâšvuođâ. Haavâ ohtân ovdedemulmen lii lamaš sämmilij peivitipšo ovdedem. 
Säämi aarâhšoddâdem ovdedempargo vuolgij joton haavâst hämmejum sämitiimi äššitobdeejesânij tooimâst.  Ovdedempargoost  lii  västidâm  Aanaar  kieldâ  peivitipšo  hovdâ.  Säämi aarâhšoddâdemvuávám  rähtimân  vuáđudui  ovdedempargojuávkku,  mii čokkânij  merikooskâi. Saavâjođetteijen tooimâi Ucjuv kieldâ säämi aarâhšoddâdem stivrejeijee. Aarâhšoddâdempargojuávhu  ovdâsteijeeh  puohâin  kielâjuávhuin  já  sämikuávlu  kieldâin  uásálistii ovdedempargojuávhu tooimân. 
Aarâhšoddâdem ovdedemtoimâ pieijui joton vistig karttiimáin sämikuávlu aarâhšoddâdemohtâduvâi tile já sahhiittâlmáin pargeid. Iänuduv, Aanaar já Ucjuv kieldâin uárnejii vanhimijehidijd, main savâstellii säämi aarâhšoddâdem siskáldâslâš oovdedmist já sämmilâšvuođâ vuotânväldimist  aarâhšoddâdemvuáváámist.  Sämikuávlu  aarâhšoddâdempargeeh  uásálistii  haavâ ääigi  uárnájun  viiđâ  ovdedem-  já  škovlimpiäiván.  Sämikuávlun  lii  šoddâm  haavâ  ääigi  säämi aarâhšoddâdem  pargei  ovtâspargoviärmádâh,  mii  lii  nanodâm  pargei  mättim  já  sämikulttuur vuotânväldim pargoost sehe ovdedâm kieldâi já sämitige koskâsâš ovtâspargo. 
Ovdedemhaavâst  lii  rahtum  vuossâmuš  sämikuávlu  ohtsâš  säämi  aarâhšoddâdemvuávám ovtâspargoost,  pargeiguin,  vanhimijguin  já  jieškote-uv  äššitobdeiguin.  Iävtuttuvvoo,  et arâhšoddâdemvuávám  váldoo  kiävtun  sämikuávlu  kieldâin  já  eres  kuávluin  Suomâst.  Säämi aarâhšoddâdemvuávám tievâsmit väldikodálâš stivrim. 
Säämi  aarâhšoddâdemvuávám  uáivilin lii  stivriđ  säämi  aarâhšoddâdem  kvaliteet  já  siskáldâslâš  
olášuttem sehe ovdediđ palvâlusâi oovtkiärdánis olášuttem. 
Säämi  aarâhšoddâdemvuávám  rähtimproosees  lii  lamaš  uási  viijđes  sämikuávlu  ohtsâš ovdedempargo. Vuávám lii tárbu ain-uv ovdediđ aldeláá keevâtlâšvuođâ ovtâspargoost sämikuávlu pargeiguin, vanhimijguin já jieškote-uv ovtâspargopelijguin. Ovdedempargo toimâmmalli já pargoh láá lamaš pargeid mávsulâš proosees. Uásálisteeh láá lamaš uáli pyereest čonâsâm ohtsii tooimân. Palvâlusâi orniistâllâm ohtâvuođâst ohtsâš ulmen lii juátkiđ kieldâraajijd rastaldittee ovtâspargo. 
Sämmiliih láá euroop union áinoo algâaalmug, mast lii jieijâs historjá, kielâ, kulttuur, eellimvyehi já identiteet. Sämmiliih láá asâttâm Skandinavia já Suomâ taveuási sehe Kuáláduvnjaargâ sisoosijd jo ovdil táálái riijkâi já riijkârajij hámášume. Taat  kuávlu kočoduvvoo säämi enâmin. Sämmiliih láá neelji riijkâst rekinistemvuovij mield 60 000–100 000 olmožid. Suomâst sämmiliih äässih Sämitige ive  2007  lovottuvâi  mield  9350  olmožid,  main  38,3%  äässih  sämikuávlust  (3577).  Sämikuávlu uáivild  Iänuduv,  Aanaar  já  Ucjuv  kieldâi  kuávluid  sehe  Säämi  palgâs  kuávlu  Suáđigil  kieldâst. Loopah  sämmiliih  äässih  sämikuávlu  ulguubeln  eres  kuávluin  Suomâst  (5129)  já  olgoenâmijn (644).   
Suomâst  sárnuh  kulmâ  sierânâs  sämikielâ;  aanaarsämikielâ,  nuorttâsämikielâ  já  tavesämikielâ. Áárvu  mield  masa  peeli  sämmilijn  sárnuh  sämikielâ.  Tavesämikielâ  kevttih  70–80  %  sehe aanaarsämikielâ  já  nuorttâsämikielâ  kuábbáá-uv  vuálá  15  %  sämikielâlâš  sämmilijn.  Ive  2007 lovottuvâi mield jo paijeej 70 % vuálá 10-ihásijn sämmilâšpárnáin äässih sämikuávlu ulguubeln. 
Sämmilij  puátteevuođâ  vision  lii,  et  sämmilijn  algâaalmugin  lii  ellee  sämikielâ  já  noonâ siärvuslâšvuotâ,  moh  toollâv,  nanodává  já  ovdedává  sämikulttuur  já  kulttuurân  kullee  iäláttâsâi siäilum  já  ovdedem  sehe  sämmilij  eellimvyevi,  ärbivuáválâš  tiettim  já  ärbivuáválij  tááiđui sirdâšume  uđđâ  suhâpuolváid.  Sämmilijn  lii  tiervâs  jieštobdo  já  noonâ  oohtânkulluuvâšvuođâ tobdo. 
Aanaarsämmiliih  
Aanaarsämmiliih  äässih  oovtâ  staatâ  já  oovtâ  kieldâ  siste.  Aanaarsämmilij  ärbivuáválâš aassâmkuávlu lii Aanaarjäävri piirâs. Ärbivuáválâš aanaarsämmilâš eellimhäämi vuáđudui táválávt luánduekonomâlâš  tálutuálun,  mast  áigápuátu  šoodâi  kyelipiivdost,  puásuituálust,  šiiveettuálust, eennâmtuálust já meccipiivdost.   
Aanaarsämmiliih  láá  vuáhádum  pyereest  tááláá  ohtsâškoodán.  Sämmilâš  eellimvyehi  já  áárvuh  iä lah  lappum,  pic  tain  puáhtá  vyettiđ  meerhâid  tááláá  ääigi-uv.  Ärbivuáválijn  iäláttâsâin,  tegu kyelipiivdost já puásuituálust finnejeh maaŋgah vala áigápuáđus.  
Aanaarsämikielâ  lii  lamaš  ovttuu  ucceeblohosajattuvâst:  ton  sárnoimeeri  lâš  lamaš  alemustáá suullân tuhháát sárnod. Ive 1997 Anarâškielâ servi vuáđudij kielâpiervâl, ko nuorâmus kielâsárnoo lâi  talle  nubálovihásâš.  Kielâpiervâl  áánsust  kielâ  lappum  lii  orostâm  já  álgám  iäláskiđ. Aanaarsämikielâ sárnoi meeri lii Sämitige lovottuv mield suullân 300. 
Nuorttâsämmiliih  
Nuorttâsämmiliih  láá  Kuáláduvnjaargâ  algâaalmug,  kiäh  láá  nube  maailmsuáđi  keežild  monâttâm ärbivuáválijd  suhâkuávluidis  Piäcámist.  Nuorttâsämmiliih  láá  oskolduvâs  peeleest  ortodooksah. Nuorttâkuávlu jiešvuođah láá uáinimist el. nuorttâsämmilij kárvudâtmist, juhle- já utkeärbivyevist sehe  purrâmâšärbivyevist.  Teháliih  siärvuslâšvuođâ  lasetteijee  tahheeh  nuorttâsämmilijn  láá  el. tejâkulttuur,  ärbivuáváliih  sierah,  nuorttâlâškatriltanssâ,  kässeekeđgihervim,  veddipargoh  já  ráánu kođđeem. 
Iänááš  áigápuáđus  nuorttâsämmiliih  finnejii  pivdotuálust. Puásuituálu  heiviittui kyeli-  já meccipiivdon.  Tááláá  ääigi  ärbivuáválijn  iäláttâsâin  merhâšittee  áigápuátu  aainâs-uv Čevetjäävri kuávlust lii puásuituálu. 
Nuorttâsämmiliih láá oovtâst ihečuođij ääigi meridâm jieijâs aašijn sijdâčuákkimist (sijddsååbbar). Toovláš äššitipšomvyehi tuáimá tááláá ääigi-uv; nuorttâlâšâi aašijd tipšov nuorttâlâšâi ovdâolmooš já nuorttâlâšrääđi. Nuorttâlâšâi já nuorttâlâškuávlu eellimtile, áigápuátumáhđulâšvuođâi já kulttuur tolâmân  já  oovdedmân  lii  vyeimist  nuorttâlâšlaahâ,  mast  asâttuvvoo  lovnâ-  já  toorjâvuovijn  eres lasseen pyelipivdo já puásuituálu sehe nuorttâlâškuávlu palvâlusâi oovdedmân. 
Árvušteleh,  et  nuorttâsämmiliih  láá  tááláá  ääigi  Suomâst  suullân  700  olmožid.  Nuorttâsämmiliih äässih Aanaar kieldâ nuorttâoosijn, Aanaarjäävri maadâ-, maadânuorttâ- já tavenuorttâčievâst, nk. nuorttâlâškuávlust. Suullân kuálmádâs sist äässih sämikuávlu ulguubeln. Nuorttâsämikielâ sárnooh láá paijeel 350. Nuorttâsämikielâ iäláskitmân láá olášittám uánihisáigásijd kielâiäláskittemtooimâid ive  1993  rääjist.  Nuorttâsämikielâ  lii  Suomâst  sarnum  sämikielâin  uhkevuálásumos.  Ive  2008  lii algâttum Avelist kielâpiervâltoimâ kielâ iäláskitmân. 
2. SÄÄMI AARÂHŠODDÂDEM ÁÁRVUH JÁ ULMEH   
Aarâhšoddâdmist  vuolgâsaijeen  lii  párnáá  hiäđu  já  vuoigâdvuođâi  turvim.  Aarâhšoddâdmist  lii stuorrâ merhâšume meiddei párnáá pyereestvaijeem já tiervâsvuođâ ovdedeijen. Taam vuáváámist aarâhšoddâdem  iberduvvoo  aarâhšoddâdem  väldikodálâš  linjiimij  mield  siskáldâslâš  termân. Aarâhšoddâdem  miärušteleh  párnáá  jieškote-uv  eellimpirrâsist  tábáhtuvven  šoddâdâslâš vuáruváikuttâssân, mon vuosâsajasâš ulmen lii ovdediđ párnáá olesváldálâš pyereestvaijeem. 
Säämi aarâhšoddâdmist lii merhâšittee rooli nuuvt párnái sämikielâ já säämi identiteet naanoodmist, ko  meiddei  sämmilij  siäilumist  jieijâs  aalmugjuávkkun.  Sämikielâ  máttááttem-  já iäláskittemovdâsvástádâs kalga jyehiđ pääihi, aarâhšoddâdempalvâlusâi já vuáđumáttááttâs kooskâ. 
Säämi párnáást lii vuoigâdvuotâ uážžuđ torjuu aarâhšoddâdempalvâlusâin vâi sust šodâččij jieijâs kulttuur  jeessân  já  sun  opâččij  sämmilij  tiäđuid,  tááiđuid,  vuovijd  já  áárvuid.  Sämmilâš aarâhšoddâdemtoimâ  vuáđuduvá  sämmilâš  árvoid,  moh  láá  eromâšávt  kielâ,  suuhâ,  siärvádâh, noonâ  identiteet,  luándu,  ärbivuáváliih  iäláttâsah,  suhâpeelij  koskâsâš  täsiárvu  já  olmoošvuotâ, maaŋgâkulttuurlâšvuotâ, ráávhu já soovâdvuotâ. 
Säämi aarâhšoddâdem ulmen lii olmooš, kote lii jiečânâs, ovdâsvástádâslâš, sosiaallâš, luándus já tááiđus peeleest maaŋgâpiälásâš já kiäst lii jieijâs táátuvyeimi já árvuštâllâmnahcâ já kote piergee uđđâáigásâš ohtsâškoddeest. 
Kielâ lii ulmuu jurdâččem já vuáruvaikuttâs vuáđu. Kielâ vievâst šadda olmooš tiäđulâžžân alnestis, hämmee  jieijâs  ibárdâs  já  savâstâl  pirrâsáin.  Tain  vuovvijn  kielâ  huksee  mii  ohtsii  maailm  já kulttuur. Sämmiliih láá aassâmkuávlustis lamaš luándulávt vuáruvaikuttâsâst jieškote-uv kielâiguin já kulttuurijguin já taan keežild sij láá távjá maaŋgâkielâliih já aneh áárvust šiev kielâtááiđu. 
Sämikielâ  uáivild  puoh  Suomâst  sarnum  samikielâid,  tave-,  aanaar-  já  nuorttâsämikielâ. Suomâ sämikielah kuleh aalmugijkoskâsâš luokittâllâm (UNESCO Red Book) mield uhkevuálásâš kieláid. Suomâst  sarnum  aanaar-  já  nuorttâsämikielâ  kuleh  tuođâlávt  uhkevuálásâš  kieláid.  Sämikielâ  lii valdum  ive  2002  EU  komissio  tuođâlávt  uhkevuálásâš  kielâi  ohjelmân.  Sämikielâi  váldu-uhke  lii tom pirâstittee eenâblohokielâ já kulttuur.  
Sämikielâi  siäilum  váátá,  et  ohtsâškodde  lááčá  kielâi  siäilumân  já  ovdánmân  kelijdeijee  iävtuid. Taat  váátá  puohâi  sämikielâi  pehti  positiivlâš  sierânâstooimâid.  Kielâi  siäilum  váátá  meiddei  ton siärváduv  jesânij  tiäđulâšvuođâ  koccám,  mii  uáinoo  perruu  kielâ  valjiimist.  Algâaalmug  kielâi kevttimmáhđulâšvuođâi nanodem puohâin eellim suorgijn lii tehálâš kielâ siäilumân já ovdánmân. Sämikielâlâš peivitipšo tâi  kielâpiervâl puáhtá leđe párnáá áinoo sämikielâlâš piirâs. 
Sämikielâlâš  peivitiipšon  puáttee  párnái  sämikielâ  haldâšem  puáhtá  leđe  uáli-uv  maaŋgâ  tääsist. Tavesämikielâlâš  peivitipšoost  kielâtááiđus  peeleest  sierâlágán  kielâtääsi  párnááh  sajaduveh siämmáá  juávkun.  Eromâš  hástusin  lii-uv  tot,  maht  aarâhšoddâdmist  váldojeh  vuotân  párnáá kielâlâš  táárbuh  maaŋgâmuđusâš  páárnášjuávhust,  mast  láá  sierâlágán  uáppeeh  já  kiäi  kielâtááiđu tääsi  já  torjuu  táárbuh  muttuusteleh  ennuv.  Jis  kielâ  oppâm  tuárjumân  ij  kiddejuu  tuárvi huámášume,  puáhtá  tile  jođettiđ  sämikielâlâš  párnáá  kielâ  molsomân  suomâkielân.  Puohâin aarâhšoddâdempalvâlusâin  kalga  visámittiđ  párnáá  oovtviärdásâš  vuoigâdvuođâ  jieijâs  kielân  já kulttuurân. 
3.1. Sämikielâ vuossâmužžân tâi nubben kielân  
Ucceeblohosajattuv  párnáid  lii  tehálâš  jieijâs  eenikielâ  oppâm  lasseen  ton  siäilum.  Eenikielâ  lii ulmui čoonâs  jieijâs  kulttuurân,  identiteettân  já  suuhân.  Tast  lii  merhâšume  meiddei  tiäđu, jurdâččem  já  kreatiivlâšvuođâ  kielân.  Kielâ  lii  tehálâš  puohâin  aarâhšoddâdemtooimân.  Tot  lii vuáruvaikuttâs riäidu já čoovdâ puoh oppâmân. 
Suomâst  láá  sämmilâšperruuh,  main  párnáá  vuosâkielân  lii  sämikielâ,  mii  lii  siämmást  meiddei kuohtui  vaanhimij  eenikielâ  já  perruu  päikkikielâ.  Páárnáš  uáppá  suomâkielâ  maŋeláá  táválávt škoovlân monâdijn. Aarâhšoddâdmist puáhtá páárnáš ovdediđ já nanodiđ sämikielâ maaŋgâpiälásâš kielâkevttimtilálâšvuođâi pehti. 
Iänááš sämmilâšpárnááh šaddeh kyevti kielâ já kulttuur perruin. Sij uáppih kyehti- tâi joba kulmâuv  kielâ  šoddâmis  maŋa.  Sämikielâlâš  aarâhšoddâdmist  kuávdášlâš  rooli lii párnáá  simultaansâš maaŋgâkielâlâšvuođâ já kielâlâš identiteet tuárjumist nuuvt, et páárnáš olá škoovlân monâdijn šiev kielâtááiđu vâi puáhtá uásálistiđ sämikielâlâš máttááttâsân.   
3.2. Sämikielâ kielâpiervâlkielân  Kielâpiervâl  lii  vuálá  škovlâahasijd  kielâucceeblovo  tâi  algâaalmug  párnáid  uáivildum peivitipšosaje, mast lii viggâmuš sirdeđ uhkevuálásâš kielâ párnáid sárnumáin sijjâm tom ubâ ääigi aalgâ  rääjist,  veikkâ  sij  iä  iberdiččiigin  kielâ  kielâpiervâlân  puáđidijn.  Kielâpiervâlist  kevttih kielâlávgumvuáháduv.  Lii čielgâm,  et  kielâpiervâltoimâ  lii  šiev  vyehi  uhkevuálásâš  kielâi iäláskittemviggâmušâin.   
Kielâpiervâlpargeeh sárnuh tuše sämikielâ, iäge sij jurgâl sárnumijdis suomâkielân ubâ aalgâstkin, ko párnááh iä vala ibbeerd sii. Pargeeh tuárjuh kielâ oppâm aicâlmistmáin sárnumis lihâstuvâiguin, saanij  tiäduttâsâiguin,  kuvijguin,  tiŋgâiguin,  lauvluiguin  já  lihâstâsâiguin.  Meid  pargeeh  sárnuh koskânis tuše kielâpiervâlkielâ. 
Ko  passiivlâš  kielâtááiđu  ovdán,  ruokâsmuvá  páárnáš  kuuloold  aktiivlâš  kielâ  kevttimân.  Pargeeh tipteh párnáá oppâđ kielâ aaibâs ráávhust. Párnái koskâsâš kielân lii távjá suomâkielâ. Hástusin liiuv finniđ párnáid sárnuđ meid koskânis sämikielân. 
3.3. Sämikielâ oppâm ohtsiih ulmeh   
Piäiválâš  tooimâi  ohtâvuođâst  kielâ  tuáimá  riäidun,  ij  jiešárvun.  Aarâhšoddâdmist  párnáá  kielâ ovdánem ovdeduvvoo jieškote-uvlágán tooimâi pehti. Aarâhšoddâdmist páárnáš 
páárnáš savâstâl, koijâdâl já muštâl jieijâs jurduin, tobdoin, tuoivuin 
mávsulâžžân 
Párnáá kielâoppâm tááhust lii tehálâš, et peerâ, suuhâ já siärvádâh láá mietimielâliih kielâ oppâmân já tuárjuh tom aktiivlávt. 
Párnáá sämikielâ nanodem  riäiduh:  
kielâkevttimtilálâšvuođah: pargoh, tuoijum, luándust jotteem, lávustâllâm, määđhih, kuáhtáámeh, kolliistâlmeh já tábáhtusah 
koolbah jna.) 
servikuddijn já servijguin 
3.4 Argâpeeivi ovdâmeerhah kielâ oppâm oovdedmân  
Mietimielâlâš já torvolâš tile sehe rävisulmuu já párnáá koskâsâš luáttámuš já täsiárvu ruokâsmiteh párnáá  aktiivlâš  kielâkevttimân. Párnáá  kielâlâš  tiäđulâšvuođâ  ovdánmân  kalgeh  leđe  sust  ennuv maaŋgâpiälásiih kielâkevttimmáhđulâšvuođah puohâi tooimâi ohtâvuođâst. Párnáá kielâlâš tiäđulâšvuotâ  ovdán  kieláin  sierâddijn,  kuhâdijn,  lávludijn  já  uápásmuumáin  kielâ  sierâlágán  haamijd. Kielâlâš tiäđulâšvuotâ lááčá vuáđu luuhâm- já čäällimtááiđun. 
Rävisolmooš  puáhtá  távjá  huámmášhánnáá  sárnuđ  páárnážân  movdijdithánnáá  suu  mahten kyevtkoskâsân  savâstâlmân.  Lii  tehálâš  savâstâlmist  adeliđ  ääigi  párnáá  jieijâs  jurduid  já muštâlussáid.  Rävisolmooš  kalga  tiäđulávt  kiddiđ  huámášume  jieijâs  kielâkevttimân,  vâi  tot  ličij nuuvt  maaŋgâpiälásâš  ko  máhđulâš.  Párnáiguin  puáhtá  piäiválávt  hárjuttâllâđ  kielâ  oovtâst  el. lavlui, laavlâsierâdemij já kukkâsij vievâst. 
Párnái  kielâkevttimtilálâšvuođâi  maaŋgâpiälásâžžân  tohâmân  puáhtá  párnáid  jyehiđ  ucebáid juávhoid  ovdâmerkkân  ave  mield. Távjá  toh  párnááh,  kiäin  sämikielâ  ij  lah  vala  meendu  nanos, sárnuh  koskânis  mielâstis  suomâkielâ.  Juávhui  hammim  ohtâvuođâst  taah  párnááh  juáhhojeh sierânâs  juávhoid  sämikielâ  kevttim  naanoodmân.  Ucebijn  juávhuin  lii  eenâb  äigi  kieđâvuššâđ párnáá jieijâs vuáttámušâid, tobdoid tâi tuše peri savâstâllâđ. Kielâ máttááttellee párnáiguin tobdoi uáinusân  pyehtimist  kevttih  pargeeh  iššeen  kuuvijd,  lihâstuvâid,  jienâid,  sevimijd  já  muštâleh siämmást  magareh  tuáváduvah  toid  kuleh.  Ärgis  páárnáš  taarbâš  eenâb  ääigi  já  torjuu  sárnumist. Tane lii tehálâš, et puoh savâstâllâmtilálâšvuođah suin kiävttojeh aktiivlávt ävkkin. Täsiviärdásii já torvolii kontakt läčimân puáhtá pargee asâttiđ jieijâs fyysilávt párnái táásán lättei. Párnááh väldih älkkeebeht  kontakt  já  rävisolmooš  puáhtá  pyerebeht  kuldâliđ  já  savâstâllâđ  siiguin.  Rävisolmooš stivree  aktiivlávt  párnái  sierâdemtilálâšvuođâid  já  siämmást  tuárju  sii  sämikielâ  kevttim.  Pargeeh sárnuh uccâ párnáid ennuv jieškote-uvlágán tipšotilálâšvuođâin (el. lippâr lonottem, posâdâttâm já kárvudâttâm ohtâvuođâst) já siämmást nomâtteh jieškote-uv ruummâšoosijd já káárvuid. 
Keevâtlâš ovdâmeerhah kielâlâš tiäđulâšvuođâ oovdedmân: Kielâ jienâdâhrááhtus:  
Kukkâsij  já  laavlâsierâdmij  iššijn  páárnáš  uápásmuvá  sämikielâ  jienâduvváid  já  njuolgâdussáid, maht  jieškote-uv  jienâduvâid  puáhtá  ovtâstittiđ.  Kukkâsijguin,  main  láá  jieškote-uvlágáneh sänipaarah  (sänipaarah,  moh  iäráneh  nubijnis  oovtâ  jienâduv  vuáđuld)  puáhtá  adeliđ  páárnážân oonâid  tast  maht  jienâduvâid  kalga  kevttiđ  saanij  sierriistâlmân.  Tágáreh  kukkâseh  láá  el. tavesämikielâst: 
Saanij šoddâm:  
Párnáá tiäđulâšvuođâ saanij haamijn já saanij šoddâmist puáhtá ovdediđ sierâlágán hárjuttâsâiguin; 
duike Eallu-laavlâ  
Kielâ ceelhârááhtus:  
Párnáá tiäđulâšvuođâ tast maht säänih lohtâseh nubbijdsis celkkun puáhtá ovdediđ jieškote-uvlágán kukkâsijguin.  Ovdâmerkkân  tavesämikielâst; Lei  oktii  áhkku (äigihäämih),  Beahká  viessu (relatiivceelhâ), Meahcci eallit (veerbâi persovnhäämih), Okta guolli vuodjá (veerbâi sujâttem)  
4. Säämi kulttuur já identiteet  
4.1. Säämi páárnášvuotâ já šoddâdem  
Ärbivuáválávt sämiperrui vaanhimáid já párnáid šoodâi kieres koskâvuotâ ohtsijd piäiválâš pargoid porgâdijn.  Vanhimeh  stivrejii  párnáid  siämmást,  ko  sist  lijjii  jieijâs  pargoh.  Sierâdmáin  páárnáš oopâi sosiaallâš tááiđuid, porgâđ pargo, kevttiđ luándu riggoduvâid já piergiittâllâđ korrâ luándust. Säämi  šoddâdmist  tiäduttui  sosiaallâš  aiccâmnahcâ,  eres  ulmui  vuotânväldim  sehe  pargo  já sierâdem  pehti  oppâm.  Säämi  šoddâdem  kuvvij  eromâšávt  epinjuálgu  šoddâdem.  Párnááh  oppii huámmášhánnáá väldiđ ovdâsvástádâs porgâmijnis já oromijnis oovtâst perruin já pirrâsáin. 
Säämi šoddâdemärbivyevist láá vala spejâlistmeh onnáá peeivi šoddâdmist. Páárnáš šoddâduvvoo anneeđ áárvust puoh ulmuid. Ulmui lasseen kalga kunnijâttiđ meiddei luándu. Párnááh iä njuolgist rävvejuu pic sijjân muštâluvvojeh tábáhtusah já  mainâseh, maid eres ulmuid lii tábáhtum. Ulmuu šoddâm  já  ovdánem  ulmen  lii  maaŋgâpiälásâš  persovnlâšvuotâ  já  vijđes  mättim.  Tai  jiešvuođâi oovdedmân  viggoo  šoddâdemtooimâiguin  ovdediđ  párnáá  aicâdem-  já  jiešárvuštâllâmnaavcâ,  vâi sun  piergiiččij  uđđâ  já  fakkist  puáttee  tilálâšvuođâin.  Noonâ  jieštobdo, čielgâ  uáinu  alnestis  já noonâ identiteet išedeh párnáá toimâđ jieijâs iävtui já tááiđui mield sehe olssis luándulâš vuovvijn. Šiev täiđimmnahcâ meeccist, savâstâlmijn já juurdâšmist láá velttidmettumeh šiev eellimhaldâšem tááhust. 
Säämi  šoddâdmist  šiev  aicâdem-  já  árvuštâllâmnaavcâ  lasseen  láá  áárvust  noonâ  jieštobdo  já identiteet,  vijđes  mättim,  vuáhádume,  sosiaallâšvuotâ  já  kuáhtulâšvuotâ.  Olesváldálâš  ulmen  lii ovdediđ  párnáá  jiečânâs  piergim  elimist  ohtuunis  já  iärásijguin.  Jiečânâs  cevzim  váátá  keevâtlâš tááiđui haldâšem lasseen psyykkilâš kiärgusvuođâ já osko toos, et vaja, máttá já kávná čuávdusijd vädisvuođáid já luáttá toos, et puoh aašijd puáhtá oppâđ. 
Ärbivuáválávt  säämi  siärvusist  lii  suuvâst  já  siärvusist  párnáá  šoddâdemvuoigâdvuotâ  já  – ovdâsvástádâs. 
4.2. Sämmilij kulttuuráárvui sirdem  
Sämmiliih  ovtâsteh  kulttuurlâš  áárvuid  tegu  kielâ,  identiteet,  luándu  já  suuvâ.  Säämi  kulttuurân kuleh meiddei ärbivuáváliih iäláttâsah tegu puásuituálu, kyelipivdo, meccipivdo, nuurrâm já tyejeh. Kulttuur lii meiddei säämi eellimvyehi. 
Sämmilij  eellimvyehi,  kulttuur  já  ärbivuáváliih  iäláttâsah  láá  aaigij  mield  nubástum.  Ärbivuáválij tiäđui  já  tááiđui  oppâm  ij  innig  sirdâšuu  perrust  luándulávt  párnáid.  Säämi  kulttuur  siäilum  váátá tááláá  ääigi-uv  ärbivuáválij  tiäđui  já  tááiđui,  sehe  jiegâlâš  uáiviomâduv  sirdâšem  puátteid  suhâpuolváid. 
Säämi ärbivuáválâš tiettim lii ubâlâšvuotâ, mii lii čonâsân ulmui já luándun. Säämi tiäđuh, tááiđuh já áárvuh sirdâšuveh iänááš tooimâi já tobdoi pehti sehe njálmálâš ärbivyehin suhâpuolvâst nuubán. Säämi tiettim tuálá siste tiäđu elimist piergiimist. 
OA  algâaalmugjulgáštâsâst  páhuduvvoo,  et  algâaalmugist  lii  vuoigâdvuotâ  iäláskittiđ  jieijâs kulttuuräärbi já vuovijdis já máttááttiđ taid puáttee suhâpuolváid. Ärbivuovij iäláskittem lii tehálâš sämmilij  jiešmeridemvuoigâdvuođâ,  sämisiärvusij  kievrâsmittem,  kulttuur  jiešiävtulâš  vuáhádume (tááláá  ohtsâškode  hástusáid)  já  sämmilij  pyereestvaijeem  já  tiervâsvuođâ  ovdedem  tááhust. Ohtsâškode  pissoo  ráhtusáid  kalga  lääččiđ  iävtuid  sämmilij  kulttuurij  ovdánmân;  ovdâmerkkân kielâ- já kulttuurohjelmij, sosiaal- já tiervâsvuođâhuolâttâs škovlim- já ovdedemohjelmij pehti. 
Aarâhšoddâdmist páárnáš váldá säämi kulttuuráárvuid olssis. Aarâhšoddâdemtoimâ vuáđuduvá 
čuávvoo kulttuurárvoid, moh láá čovgâ ohtâvuođâst nubbijsis: 
- Identiteet - Siärvuslâšvuotâ - Luánduohtâvuotâ - Ärbivuáváliih iäláttâsah já áigápuátu - Suhâpeelij koskâsâš täsiárvu já olmoošvuotâ - Ráávhu já soovâdvuotâ - Maaŋgâkulttuurlâšvuotâ 
Identiteet  hámášuvá  vuáruvaikuttâsâst  eres  ulmuiguin.  Párnáá  identiteet  asâtteijen  tuáimih  sunjin teháliih  ulmuuh.  Aldasiärvádâh  já  eenâblohokulttuur  vaikutteh  perruu  vuáhán  hammiđ  párnáá identiteet. Perruu kiävttám kielâ vaikut meiddei identiteet ovdánmân. 
Identiteet hámášume vuáđuduvá čielgâ uáinun alnestis. Ko ulmust lii čielgâ uáinu alnestis, sun tiätá mon juávkun sun kulá já čoonnâs. Noonâ hyelkki- já peerâkoskâvuođah nanodeh siärvuslâšvuođâ já siärvusân čonâsume. Olmooš viekkiistâl jieijâs identiteet nuuvt jieijâs siärvusist ko ton ulguubelnuv. Pyereest tuáimee identiteet váátá tom, et olmooš puáhtá tubdâđ sust lemin siämmáid madduid já algâpuáttim ko láá iärásijn siämmáá algâpuáttim omâsteijee ulmuin.   
Säminuorâid kyeskee tutkâmušâst páhuduvvoo, et säämi identiteet puáhtá tiettuđ maaŋgâ tääsist: 5.  Olmooš  tobdá  sämmilâšvuođâ  luándulâžžân.  Sust  lii  täsitiäddusâš  säämi  identiteet  já sun máttá jieijâs kielâ já tobdá kulttuur. 4. Olmooš máttá sämikielâ, mut ij  tuubdâ kulttuuris eres uásisuorgijd. 3. Olmooš haaldâš oovtâ kulttuuris uásisyergi pyereest. 2. Olmooš tobdá säämi identiteettis tiiŋgâi pehti. 1. Olmooš tiäđuušt säämi tuávážis, mut ij haalijd pyehtiđ tom uáinusân. 
Aarâhšoddâdem  tuárju  paaihij  šoddâdem  já  välmee  uđđâ  suhâpuolvâid  toimâđ  uđđâáigásâš  sämisiärvusist. Kuávdášlâš pargon lii sirdeđ tiäđu sämmilijn aalmugin, kulttuurärbivyevi já eellimvyevi positiivlâš  vuovvijn  nuuvt,  et  páárnáš  tarvan  jieijâs  kulttuurân  já  tobdá  sämmilâšvuođâ  luándulâžžân. 
Keevâtlâš ovdâmeerhah kulttuuridentiteet naanoodmân aarâhšoddâdmist:  
main páárnáš uážžu iskâdiđ já ovdediđ jieijâs tááiđuid, mättim, tobdoid 
4.2.2 Siärvuslâšvuotâ  
Sämmilijn lii noonâ siärvuslâšvuotâ já tiäđulâšvuotâ jieijâs madduin, suuvâ jesânijn já sii aassâmsoojijn.  Oohtânkulluuvâšvuođâ  tobdo  perrui  šadda  ohtsii  áigápuáđust,  oovtâst  asâmist  tâi  perruu historjást. Säämi kulttuurist peerâ lii vijđes sosiaallâš siärvus, mast hyelkkikoskâvuođah já oohtânkulluuvâšvuođâ tobdo láá eromâš teháliih. Tavesämmilijn já nuorttâsämmilijn peerâ lii ärbivuáválávt hámášum maaŋgâ suhâpuolvâst. Aanaarsämmilijn peerâ lii iänááš vááimuspeerâ. 
Toimâlâš  šoddâdem  naanood  suhâpuolvâi  koskâsâs  siärvuslâšvuođâ.  Sämmiláid  tehálâš  hyelkkivuođâ-,  ristvaanhim-  já  käimivuáhádâh  nanodeh  párnáá  oohtânkulluuvâšvuođâ  tobdo.  Jieškote-uv sämmilâšjuávhui kooskâ láá iäruh ristvanhimij meereest já pargoin. Ovdâmerkkân nuorttâsämmilâš ärbivyevist ko ristenni tâi risteeči jáámá kalga ristalge rähtiđ riistâ já kyeddiđ tom häävdi oolâ. Taah vyevih  puátih  nuorttân  ortodoksâlâš  oskolduvâst.  Nuorttâsämmilâš  kulttuurist  ortodoksâlâšvuotâ tuáimá tehálâš sosiaallistâšume häämmin. 
Tááláá ääigi siärvuslâšvuotâ lii stuorrâ háástus, ko vuálá 10-ihásijn sämipárnáin paijeel 70 % äässih sämikuávlu  ulguubeln.  Sämikuávlust  eromâšávt  aanaar-  já  nuorttâsämmiliih  äässih  piäđgui. Aarâhšoddâdmist  lii  eromâš  tehálâš  rooli  ton  visásmitmist,  et  páárnáš  puáhtá  navdâšiđ  jiejâs kulttuurist oovtâst siämmáá juávkun kulleiguin. 
Keevâtlâš ovdâmeerhah siärvuslâšvuođâ naanoodmân aarâhšoddâdmist:  
juuhâđ käähvi párnáá pyevtidijn tâi viežâdijn 
kolliistâlmeh já ohtsiih meriáigásâš tábáhtusah 
4.2.3. Luánduohtâvuotâ  
Sämmiliih láá ovttuu iällám alda luándu já eellim lii čonâsâm luándu ihejurâmân já iveaigijd. Sij láá kiävttám luánduriggoduvâid pišteht, lamaš toi kevttimist kuáhtuliih já láá kunnijâttâm sehe tipšom luándu.  Sämmilij  ärbivuáválâš  tiettim  lohtâs  merhâšitteht  ulmuu  já  luándu  koskâvuotân.  Luándu, olmooš já kulttuur láá čovgâsávt čonâsâm oohtân. Luándu lii uási kulttuur já olmoošvuođâ. Kulttuur siäilumân  lii  tehálâš  huolâttiđ  meid  luándu  pyereestvajemist.  Luándu  kolgâččij  leđe  kuávdášlâš uássin párnáá jyehipiäiválâš eellim. 
Keevâtlâš ovdâmeerhah luánduohtâvuođâ naanoodmân aarâhšoddâdmist:  
materiaal  puáhtá  väldiđ  já  mommit,  lihâdiđ  larmâdhánnáá,  luodâid  kyeđehánnáá,  ij  koolgâ tojâliđ oovsijd tâi jurâttâllâđ keeđgijd, ige roskiđ 
4.2.4. Ärbivuáváliih iäláttâsah já áigápuátu   
Puásuituálu,  kyelipivdo,  meccipivdo  já  ucessiähá  eennâmtuálu  sehe  tyejeh  já  luándupyevtittâsâi nuurrâm láá sämmilij ärbivuáváliih iäláttâsah, moi porgâm lii maŋgáid sämmiláid eellimvyehi. Taid pargeh  táválávt  kuálusiäláttâssân  tâi  eres  ámáttij  paaldâst. Puásuituálust  lii  puásuituálukulttuurist ellee sämmiláid stuorrâ kulttuurij merhâšume, ko puásuituálun lohtâseh piärgupyevtittâs lasseen ubâ perruu  já  suuvâ  eellimpiirâs  tegu  sosiaallâš  koskâvuođah,  aassâm,  jotteem,  luándupirrâs  tubdâm, ärbivuáválâš tiettim, luándu ekologâlâš kevttim já säämi tyejeh. 
Kyelipivdo lii lamaš čuođijd iivijd sämmilij ärbivuáválâš iäláttâs. Aanaarsämmiliih láá kyelipivdeeh Aanaarjäävrist  já  ton  pirrâsijn.  Merârido  nuorttâlâšsiijdâi  perruin  lijjii  omâstemvuoigâdvuođah luosâpiivdon  meerâst  já  Paččveist.  Luosâpivdo  lii  ain-uv  Tiänu  leve  säämi  kulttuur  kuávdášlâš tahhee. 
Keevâtlâš ovdâmeerhah iäláttâsâi já áigápuáđu vuotânväldimist aarâhšoddâdmist: Puásuituálu:  
Kyelipivdo:  
kuulkâtmáin 
Meccipivdo já nuurrâm:  
Eennâmtuálu:  
Purrâmâškulttuur:  
sierâlágán ääitih 
uásih, purâdem 
Säämi  tyejiärbivyehi  lii  uáli  riges  já  ellee  uási  sämikulttuur.  Tyejeh  láá  anokäävnih  já  toi  rähtim vuáđuduvá  ärbivuáválâš  tietimân.  Säämi  tuáiján  kuleh  el.  muorâ-, čuárvi-  já  nähkityejeh  sehe kässeekeđgi-  já  tanesraŋgâhervim, čyeldim  já  paajâpihtâsij  kuárrum  já  hervim  párgálduvâiguin  já padijguin. 
Suomâ  sämmilijn  láá  vittâ  sämimááccuh  váldumaali:  Tiänu,  Iänuduv-Kuovdâkiäinu,  Vuáču  sehe anarâš  já  nuorttâlâš  mááccuh.  Maccuhij  maalih  já  hervim čuávuh  kielâraajijd.  Máccuhij ovtâskâssajeh  pyehtih  muttuustâllâđ  meiddei  suuvâi  já  perrui  mield.  Nuorttâlâšmááccuh  spiekâst enâmustáá  eres  sämimáccuhijn  já  sulâstit  kärjillâš  aalmugmááccuh.  Sämmiláid  mááccuh  lii  uási säämi  identiteet.  Säämi  kulttuurist  aalmugtaaidâ  já  ton  estetiik  lii  iäruthánnáá  uási  jyehipiäiválâš eellim já tast lii merhâšittee siärvuslâš merhâšume. Máccuhij, kaperij, vuoddui hervâttâsâi häämih já  iivneh  almotteh  kulluumist  monnii  suuhân  tâi  stuárráb  kuávlulâš  siärvusân  já  toh  nanodeh oohtânkulluuvâšvuođâ  tobdo.  Kieđâiguin  porgâmáin  páárnáš  uáppá  anneeđ  áárvust  kieđâ  tááiđuid argâeellim ávhálâš táiđun. 
Keevâtlâš ovdâmeerhah tyejiärbivyevist aarâhšoddâdmist:  
4.2.5. Suhâpeelij koskâsâš täsiárvu já olmoošvuotâ  
Sämisiärvusist  lii  historjallávt  lamaš  nisonijn  täsiárvusâš  sajattâh  almaiguin,  moos  lii  kuullâm aainâs-uv roolij, pargoi já eellimpirrâs symmetrisâšvuotâ moh tievâsmiteh nubijdis. 
Aarâhšoddâdem  vuáváámist  já  olášutmist  huolâttuvvoo  suhâpeelij  koskâsâš  täsiáárvu  olášutmist nuuvt,  et  páárnáš  puáhtá  ovdediđ  jieijâs  suhâpeliroolivuárdámušâi  raijiittâsâittáá. Oppâmist  já identiteet naanoodmist váldojeh vuotân nieidâi já kaandâi jieijâs toimâmvyevih. Kaandah pyehtih tubdâđ  luándust  toimâm  jiärmálubbon  ko  siste  porgâm.  Nieidah  láá  távjá  aktiivluboh  siste. Aarâhšoddâdmist puáhtá ávhástâllâđ luándoin nanodiđ kaandâi jiešluáttámuš meiddei sijjân omâsub pirrâsist.  Siämmáá  náálá  puáhtá  kevttiđ  ävkkin  nieidâi  aktiivlâšvuođâ  siste  nanodiđ  sii  jieštoimâlâšvuođâ ovdâmerkkân luándust. 
Säämi  uáinu  mield  kuáhtulâšvuotâ  lii  olmožin  eellim.  Kuáhtulâšvuotâ  já  vuoigâlâšvuotâ  taheh olmoošvuođâ  vuáđu.  Vâi  olmooš  oláččij  šiev  eellimhaaldâšmân  viggá  sun  meritiätulávt  eelliđ sivâdávt já kuáhtulávt. Olmoošvuotân kulá meiddei soovâdvuotâ já nahcâ piergiittâllâđ jieškoteuvlágánij  ulmuiguin  já  luándoin.  Aarâhšoddâdmist  täsiáárvu  já  olmoošvuođâ  puáhtá  ovdediđ sierâlágán  ustev  –savâstâlmijguin  já  roolisierâdmijguin,  main  puáhtá  hárjuttâllâđ  jieijâs  tobdoi, jurdui já vuáttámušâi oovdân pyehtim. 
4.2.6. Ráávhu já soovâdvuotâ  
Maaŋgâkulttuurlâš siärvusist máttá olmooš toimâđ noormâi mield, moh láá kiävtust já vuáháduvá toid  moonâthánnáá  persovnlâš  jiešvuođâidis  já  kulttuuris.  Sämmiláid  lii  luándulâš  uuccâđ vuáttámušâid  eres  kulttuurijn,  uuccâđ  ohtâvuođâid  iäroid  já  heiviittiđ  oohtân  kulttuurlâš ruossâlâsvuođâid  eellimhaldâšem  já  piergim  pyereedmân.  Šiev  täiđimnahcâ  meeccist  jođedijn, savâstâlmijn já juurdâšmist ovdedeh meid šiev eellimhaldâšem. Párnáin savâstâldijn väldih vuotân olesváldálávt puoh áášán vaikutteijee tahheid, mut iä čájádiđ uálgiaššijd. 
Sosiaallâš  huámášemnahcâ  já  nube  ulmuu  vuotânväldim  láá  teháliih  šoddâmist  sosiaallâšvuotân. Hyelkkikoskâvuođâi  tiäduttem  já  párnáá  fáárun  väldim  jyehilágán  puđâldâssáid  ovdedeh  párnáá sosiaallâšvuođâ. 
4.2.7. Maaŋgâkulttuurlâšvuotâ  
Sämmiliih  äässih  neelji  riijkâst  já  eellih  maaŋgâi  kulttuurij  vaikuttâsâi  vuálásâžžân.  Taat  váátá ulmust  puorijd  maaŋgâkulttuurlâš  jiešnaalijd  já  maaŋgâ  eennâm  aalmuglâštááiđui  mättim. Sämmiliih viggeh šoddâdmáin ovdediđ täid jiešvuođâid. 
Maaŋgâkulttuurlâššoddâdem  tuálá  siste  positiivlâš  já  aktiivlâs  kulttuurij  koskâsâš  vuáruvaikuttâs, ereslágánvuođâ kunnijâttem sehe tagarij tááiđui já tiäđui oppâm, moh láá iähtun maaŋgâkulttuurlâš ohtsâškoddeest miänástumân. Aarâhšoddâdmist kalga leđe párnáást máhđulâšvuotâ ovdediđ jieijâs kulttuurlâš  tiäđulâšvuođâ  já  ereslágánvuođâi  ohtâvuođâi  iberdem.  Šiev  aicâdemnahcâ  iššeed huámášiđ ucemusâid-uv kulttuuriäruid já noonâ kulttuuribárdâssáin olmooš pasta jieškote-uvlágán tilálâšvuođâin heiviittiđ tooimâs kulttuurtuávážis vuáđuld. 
Párnáá  šoddâdmân  uásálisteeh  kolgâččii  tiäđulávt  stivriđ  párnáá  kulttuurlâš  tiäđulâšvuođâ.  Ko olmooš iälá maaŋgâkulttuurlâš pirrâsist kuáhtáá sun piäiválávt nube kulttuur almonijd já iäruid.  Vâi olmooš  puáhtá  haldâšiđ  elimis  lááčá  sun  ohtâvuođâid  kulttuurlâš  iärui  kooskân  já  kiävttá  iäruid pyerrin  eellimhaaldâšmist.  Kulttuurlâš  tiäđulâšvuođáin  puáhtá  olmooš  iberdiđ  ereslágánvuođâi ohtâvuođâid. Maaŋgâkulttuurlâšvuođâ siäilum iähtun lii, et kulttuurij ereslágánvuođâi kooskâst lii positiivlâš  ohtâvuotâ.  Kulttuurlâš  iärui  tiäduttem  toovvât  tom,  et  olmooš  karva  nube  kulttuurist puáttee  aašijd  ko  nabda  taid  lemin  varâlâžžân  jieijâs  kulttuurân.  Taat  tuálá  ovdâjurdemijd  já  taha máhđulâžžân  kulttuurlâš  olgoštem.  Tuše  soováášvuotân  viggee  maaŋgâkulttuurlâšvuotâ  ij  täähid kulttuurlâš  ige  ohtâgâsâi  koskâsâs  täsiáárvu.  Luándulâš  maaŋgâkulttuurlâšvuotâ  vuáđuduvá ohtsâšovdâsvástádâslâšvuotân, mast eres ohtâgâsah já kulttuureh láá täsiárvusiih. 
Keevâtlâš ovdâmeerhah maaŋgâkulttuurlâšvuođâ áárvustanemân já kulttuuribárdâs oovdedmân aarâhšoddâdmist:  
iäruid) já savâstâllâđ tain 
kulttuur ovdâsteijeiguin 
4.3. Säämi muusik, tanssâ, mainâsärbivyehi, taaidâ já kirjálâšvuotâ  
Säämi  musikist  lii  tehálâš  kulttuurlâš  já  siärvuslâš  merhâšume.  Lyeti,  juáigus,  leu´dd,  livđe  tâi nuorttâsämmilâš čiärrumärbivyehi puáhtá leđe ulmuu tobdomerkkâ, syelimâs mainâsij muštâleijee, ohtâvuođâ  huksejeijee,  hávskuuttellee,  rähisvuođâ  tubdâsteijee,  pilkkedeijee,  luándu  já  ellei kovvejeijee,  párnái  šoddâdeijee  tâi  riäidu  nube  ulmuu  muštemân  já  muurâštmân.  Säämi  muusik  ärbivuáválâš  häämist  lii  lappuuškuotmin  já  ton  oovdânpyehtim  já  hárjuttem  lii  kiäppánâm. Ärbivuáválâš  muusik  paaldân  lii  puáttám  iäláskâm  ärbivyehimuusik  uđđâ  häämist.  Ärbivuáválâš muusik  lii  ain-uv  sämmiláid  tehálâš  identiteet  symbool  já  oohtân čuákkejeijee  vyeimi. Ärbivyehimuusik iäláskitmân lii tehálâš, et aarâhšoddâdmist párnáást lii máhđulâšvuotâ kuullâđ já teivâdiđ muusik mätteid. 
Katriltanssâ  lii  puáttám  Ruošâ  kulttuurpirrâduvâi  pehti  nuorttâsämmiláid.  Nuorttâsämmilâš katriltanssâ  lii  neelji  paarâ  tanssâ,  moos  kuleh  nelji  almaa  já  nelji  nissoon.  Tanssâ  lii  paarâi koskâsâs savâstâllâm, mon miäđušt haidarmuusik tâi leu´dd. 
Säämi  muštâlemärbivuáhán  kulá  luándulávt  kielâlâš  olgospyehtim  riggodâh,  saanij  valje  já olgospyehtimij  maaŋgâhámásâšvuotâ.  Säämi  muštâlus  lii  távjá  uási  maidnii  muštoid,  muštâččem mastnii  tuođâlâš  tábáhtusâst  tâi  nube  mainâsist.  Muštâlusah  já  mainâseh  lohtâseh  távjá  soojijd, tábáhtussáid, ulmuid, pennuid, poccuid, jieškote-uvlágán pargoid já luándualmonáid. Säämi muusik 
Kovetaaidâ  lii  ohtâ  olgosadelemhäämi,  mii  oovded  párnáá  mielâkuvviittâs  já  ruokkâdvuođâ jiešolgosaddelmist.  Taaidâšoddâdem  viggâmužžân  lii  párnáá  persovnlâšvuođâ  maaŋgâpiälásii oovdedmân.  Párnáiguin  kolgâččij  kevttiđ  nuuvt  ennuv  rijjâ  koválâš  olgosadelem,  ko  máhđulâš. Ivnijd  já  haamijd  uápásmem  konkreetlâš  tiiŋgâi  pehti  lii  jo  aarâh  muddoost  jiärmálâš.  Taiduu vuovijguin  puáhtá  sämmilâšvuođâ  kieđâvuššâđ  maaŋgâpiälásávt.  Uccâ  párnáiguin  lii  tehálumos vuáttámušlâšvuotâ já aašij kieđâvuššâm kuuvij já porgâmij pehti. 
Säämi  sänikevttim  ärbivyehi  lii  nanos.  Párnáimainâs-  já  mainâsärbivyehi  sirdâšuvá  iänááš párnáikirjálâšvuođâst. Maaŋgâ säämi párnáikirje vuáđđun lii ohtâvuotâ argâmaailm já uáinimettum maailman  kooskâst.  Kiirjijn  luptân  uáinusân  sämikielâ  riggodâh,  mii  lii  tehálâš  ubâ kulttuurärbivyevi ibbeerdmân. 
Keevâtlâš ovdâmeerhah ärbivuáválâš tiäđu sirdemist, taaidâlâš vuáttámušâi já esteetlâš fiätu naanoodmist aarâhšoddâdmist:  
kevttim) 
Nils-Aslak Valkeapää: iivnij kevttim, symboliik Kerttu Vuolab: čuopâdemtekniikah, kollaašeh Merja Aletta Ranttila: Prinseskoveh Brita Marakatt-Labba: čäällimtekniik, mainâseh 
.  SOSIAALLÂŠVUOTÂ, SIERÂDEM, LIHÂDEM JÁ OPPÂM  
5.1. Oppâm, sierâdem já lihâdem   
Oppâm ilo šadda torvolâš já movtijdittee pirrâduvâst, mast páárnáš uážžu máhđulâšvuođâ jiečânâs, jieštoimâlâš  tutkâmân  já  porgâmân.  Juáháš  páárnáš  lii  persovnlâš  uáppee.  Vâi  jyehi  páárnáš puávtáččij  kavnâđ  jieijâs  vyevi  já  tađe  mield  ilo  oppâđ,  piäijoo  tiäddu  aarâhšoddâdmist maaŋgâpiälásâšvuotân  meiddei  oppâm  háárán.  Aarâhšoddâdem  pedagogâlâš  hástusin  lii  adeliđ páárnážân  jiärmálijd  já  maaŋgâpiälásijd  oppâmvuáttámušâid  kielâ  já  kulttuur  háárán  nuuvt,  et páárnáš tobdá taid tivrâsin já tuástá meid irâttiđ já feiliđ. 
Šoddâdemtooimâst  párnáá  aicâdem-  já  jiešárvuštâllâmnahcâ  ovdeduvvoo  maaŋgâpiälásávt. Páárnážân  iä  njuolgist  muštâl,  maht  monnii  ääši  kolgâččij  porgâđ  pic  stivrejeh  párnáá  pyerrin huámášum  toimâmvuáhán  addelmáin  sunjin  oonâid.  Ulmen  lii,  et  páárnáš  jieš  kihtâluvvoo árvuštâllâđ  jieijâs  pargo  puáttus  já  mättim  tääsi  nuuvt  tuođâlávt  ko  máhđulâš.  Ovdánâm árvuštâllâmnahcâ iššeed párnáá čuolmâtilálâšvuođâin. 
Párnáá  vijđessuárgásâšvuođâ  já  maaŋgâpiälásâšvuođâ  oovdedmân  máttááttuvvojeh  ääših ubâlâšvuottân  já  viggâmuš  lii  pyehtiđ  uáinusân  puoh  toos  kullee  ohtâvuođâid.  Šoddâdem  lii tiäđulâš,  ij  satummild  tábáhtuvvee.  Uđđâ  äšši čannoo  vuáttámušâi  pehti  ovdeláá  oppum  aššijd. Párnáá  kalga  finniđ  jieš  huámášiđ  moos  mii-uv  äšši čoonnâs  já  ton  vuáđuld  talle  hämmee ubâlâšvuođâid. Veikkâ stivrim ij lah meendugin  vuáđulâš, párnáá torvolâšvuođâtobdo ij huánnán. Párnáást  lii  ovttuu  torvon  kiinii  olmooš,  kiäst  puáhtá  koijâdiđ,  jis  jieš  ij  lah  peessâm  tuđâttettee puátusân tâi lii jieijâs árvuštâllâmpuátusist epivises. 
Säämi sierâdmeh vuáđuduveh iänááš luándun já iäláttâssáid. Luándust finnee ideaid, movtijdittem já  amnâsijd  sieráid.  Sierâdmeh  heiviittuvvojeh  iveaigijd  já  távjá  toh  spejâlisteh-uv  rävisulmui paargon kullee tooimâid. Sierâdem lii kreatiivlâšvuođâ vuáđu. 
Lihâdem lii páárnážân luándulâš vyehi uápásmuđ olssis, eres ulmuid já pirrâsân. Šoddâmpiirâs já piäiválâš  tooimah  kolgâččii  adeliđ  páárnážân  máhđulâšvuotâ  maaŋgâpiälásâš  luándust  liihâdmân.  Lihâdem  naanood  párnáá  tiäđulâšvuođâ  alnestis  já  oppâmist  tarbâšum  tááiđuid.  Páárnáš  taarbâš piäiválávt ucemustáá kyehti tiijme virkkuus lihâdem. Motoriseh vuáđutááiđuh láá väzzim, kaččâm, njuškim, leggistem, kiddâväldim, čiehčâm sehe časkem. Lihâdem- já sierâdemtilálâšvuođâin piäsá páárnáš  luándulávt  hárjuttâllâđ  sosiaallâš  tááiđuid.  Jieijâs  rummâš  hammim  taha  vuáđu rummâškove já mietimilâlâš ovdánem uáinun alnestis. 
Keevâtlâš ovdâmeerhah säämi sierâdmijn:   
5.2. Oovtâst toimâm já huolâttem   
Aarâhšoddâdem  aargâst  tipšo,  šoddâdem  já  oppâm  ij  pyevti  sierriđ  nubijnis,  pic  toh  teddâšuveh párnáá  táárbui  mield.  Aarâhšoddâdmist  peivi  lii  tilálâšvuođâid  tievâ,  main  páárnáš  uáppá  tooimâ pehti. Piäiválâš aargâ pargoin páárnáš uáppá ovdâsvástádâsvuotân já ulmemiäldásâšvuotân. Nuuvt tipšo,  šoddâdem  ko  oppâm-uv  ulmen  lii  išediđ  párnáá  porgâđ  já  jurdâččiđ  jieš  sehe  väldiđ ovdâsvástádâs.  Iärásij  kunnijâttem  já  vuotânväldim  sehe  sosiaallâš  tááiđuh  já  sierâdem  láá kuávdášlâš saajeest aarâhšoddâdmist. Páárnáš uáppá heiviittâllâđ, jyehiđ já toimâđ oovtâst. Rääjih suáppojeh  oovtâst  ubâ  šoddâdemsiärvus  kooskâ.  Ruossâlâstilálâšvuođah  stivrejuvvojeh savâstâlmáin párnái já rávisulmui kooskâ sovâdávt. 
Oovtâst toimâm lii ilo páárnážân já luhostume vuáttámušâid lii máhđulâš finniđ sierâdemen já uđđâ aašij oppâm pehti. 
5.3. Piäiválâš tooimah, purâdem já šoddâmpiirâs   
Páárnážân jiešvuođâlâš toimâmvyevih láá sierâdem, lihâdem, taaidâlâš vyettim já tutkâm, moi pehti páárnáš  puáhtá  nanodiđ  pyereestvajemis  já  ibárdâs  alnestis.  Párnáá  jiešvuođâlâš  toimâmvyevih váldojeh  vuotân  piäiválâš  tooimâin.  Piäiválâš  tooimâin  olášittojeh  taam  vuáváámist  mainâšum kulttuursiskáldâsah já áárvuh nuuvt, et páárnáš puáhtá tubdâđ jieijâs kielâ já kulttuur luándulâžžân uássin jieijâs eellim. Piäiválâš tooimâid olášittijn kiävttojeh iššeen sämisiärvus tiäđuh já tááiđuh. 
Purâdem lii uási párnái vuáđutipšo, šoddâdem já máttááttâs. Páárnáš movtijdittoo uápásmuđ uđđâ purrâmâšamnâsáid  já  smakkiđ  jieškote-uvlágánijd  purrâmâšâid.  Purâdem  lii  sosiaallâš  tááiđui hárjuttâllâm, mast páárnáš uáppá puorijd lattimvuovijd, eres ulmui vuotân väldim já anneeđ áárvust purrâmâš.  Páárnáš  movtijdittoo  jieštoimâlâš  purâmân  huáputtis,  torvolâš  já  máttááttâlmân mietimielâlâš pirrâsist. Purrâmâšvaljiimeh, purâdemtilálâšvuotâ, purrâmâšsaavah já munejurdâččemvyevih  stivrejeh  párnái  purrâmâšhárjánmij  ovdánem.  Sierâdemavveest  lii  tehálâš purrâmâšváálju  maaŋgâpiälásâšvuotâ,  šadoi, heđâlmij  já  muorjij  valjaas  kevttim,  timmâ  vuojah raavâdvuoijân,  vuojâttis  mielkki,  koskâpitái  kvaliteet,  juhâmušâi  jiärmáás  valjim  já snuotârdâllâmuđhij velttim. 
Párnáá  šoddâmpiirâs  kalga  leđe  fyysilâš,  psyykkilâš  já  sosiaallâš  tahhei  peeleest  taggaar,  et  tot oovded  párnáá  pyereestvaijeem,  tiervâsvuođâ,  šoddâm,  ovdánem  já  oppâm.  Eromâš  huámášume kiddejuvvoo  ohtâduv  šlamâtáásán.  Liävuttisvuotâ,  šlaamâ  já  liijkás  ennuv  sosiaallâš  ohtâvuođah loptejeh  párnáá  stressiherkkivuođâ  liijgás  ollâgân,  mii  uásild  puáhtá  vaikuttiđ  párnáá  fiätulâš  já kielâlâš ovdánmân, muušton, uáinun alnestis sehe sosiaallâš táiđoid. 
Šoddâmpirrâsist kiddejuvvoo huámášume torvolâšvuođâ já pääihinálásâšvuođâ lasseen toimâviistij toimâmvuotân, luándualdavuotân já toos, maht toh adeleh máhđulâšvuođâ säämi ärbivyevi sirdâšem luándulávt.  Toimâviistijn  lii  máhđulâšvuotâ  meid  jieškote-uvlágánij  säämi  tuojij  tuoijuunân. Toimâviistij aldasijn lii máhđulâšvuotâ láávu já eres sämmilij ärbivuáválij šiljorakânâsâi ceggiimân. Rievdâdmáin šiljopirrâs sämišiljopirrâsin puáhtá uásild nanodiđ párnáá kulttuuridentiteet já lääččiđ maaŋgâpiälásubboid kielâkevttimmáhđulâšvuođâid. 
6. SÄÄMI AARÂHŠODDÂDEM VUÁVÁM, OLÁŠUTTEM, STIVRIM JÁ ÁRVUŠTÂLLÂM   
6.1. Aarâhšoddâdemtooimâ vuávám   
Aarâhšoddâdemohtâduvâin  ráhtoo  ohtâdâhkuáhtásâš  toimâvuávám,  mii  vuáđuduvá  säämi aarâhšoddâdemvuáváámân  já  säämi  iveaigijd.  Vuávám  ruŋgon  láá  sämmilij  käävci  iveäigid,  moh kovvejeh  sämmilij  maailmkove.  Säämi  maailmkove  hámášuvá  já  iälá  argâpeeivi  pargoi  siste. Sämmilij  käävci  iheäigid  láá  tälvi,  kiđđâtälvi,  kiđđâ,  kiđđâkeesi,  keesi, čohčâkeesi, čohčâ  já 
čohčâtälvi. 
Páárnážân ráhtoo persovnlâš aarâhšoddâdemvuávám (aavu) ovtâspargoost párnáá vaanhimijguin tâi iärásij  párnáá  huolâttâsâst  västideijee  ulmuiguin.  Aavu  ulmen  lii  párnáá  ohtâgâslâš  já  vaanhimij uáinui  vuotânväldim  tooimâ  orniimist  el.  párnáá  vuáttámušah,  táárbuh  já  puátteevuođâ  uáinuh, párnáá mielâkiddiivâšvuođâ čuásáttuvah, nanoduvah já párnáá ohtâgâslâš torjuu já stivrim táárbuh. Aarâhšoddâdemvuáváámist suáppoo vaanhimijguin ovtâspargo toimâmvuovijn. Páárnáš jieš puáhtá meiddei  uásálistiđ  aarâhšoddâdemvuávám  rähtimân  já  árvuštâlmân  vaanhimij  já  pargojuávhu oovtâst sooppâm vuovvijn. 
Aarâhšoddâdemohtâduvâin uárnejeh merikoskâsijd vuávámčuákkimijd perruiguin. Ohtâdâhkuáhtásâš  tooimâ  vuáváámist  já  olášutmist  kevttih  vijđásubbooht  iššeen  ubâ  sämisiärvus. Aarâhšoddâdemtooimâ vuáváámist pargeh ovtâspargo meid jieškote-uv sämiohtâduvâi kooskâ sehe jieijâs  kieldâst  já  ubâ  sämikuávlust.  Ulmen  lii  lääččiđ  pissoo  viärmáduv  sämikuávlun,  mii  jieijâs uásild puáhtá torjuu paargon já lasseet säämi aarâhšoddâdemtooimâ siskáldâs ovdedemmáhđulâšvuođâid. 
Ohtâdâhkuáhtásâš toimâvuávám tuálá siste el. čuávvoo aašijd: 
- almolâš ulmeh  - šoddâmpirrâs kuvvim - sämikielâ oppâm ulmeh já riäiduh 
- kulttuuráárvui olášuttem keevâtlâš toimân ihejuurrâm mield - ovtâspargo vaanhimijguin, suvváin já eres pelijguin - tooimâ árvuštâllâm já kuávdášlâš ovdedemčuásáttuvah 
6.2. Aarâhšoddâdem olášuttem  
Párnái peivitipšo lii vuáđupalvâlus, mon ornim lii kieldâ kenigâsvuotâ já mon ruttâdem tábáhtuvá iänááš ohtsâškode vaarijn. Ohtsâškode pargon lii tähidiđ kvaliteetlávt šiev peivitipšo finnimvuođâ nuuvt,  et  puohâin  párnáin  lii  máhđulâšvuotâ  uásálistiđ  palvâlussáid  peerusthánnáá  perruu sosioekonomâlâš  tâi  eres  ohtsâškodálâš  sajattuvâst  tâi  aassâmsaajeest.  Palvâlusah  kalgeh  leđe maaŋgâpiälásiih já sierânâs palvâlushaamij täsipiälásâš oovdedmist kalga huolâttiđ. Sämikielâlâš vuáđupalvâlusâi  pyevtitmist  västideh  vuosâsajasávt  sämikuávlu  kieldah.  Eenikielâlâš  palvâlusâi pyevtittem lii kuittâg lahâaasâtmist miäruštâllum puohâi Suomâ kieldâi vuáđupargon. Meid seervih láá uásálistám merhâšittee vuovvijn sämikielâlâš palvâlusâi pyevtitmân. 
Sämikuávlust  uárnejuvvoo  säämi  peivitipšo  já  kielâpiervâltoimâ  iänááš  juávkkupeerâpeivitipšon. Tuše  Ucjuv  kieldâst  tuáimá  tavesämmilâš  peivikiäčču.  Juávkkupeerâpeivitipšohäämi  lii  teddâšum válduášálâš toimâmháámán mii vuáđuduvá kuhes koskáid já škuávlejum pargojuávhu finnimvuotân. Meid sämikielâlâš peivitipšo táárbu molsâšuddâm já uceh páárnášmereh sijdâimield láá vaikuttâm juávkkupeerâpeivitipšohäämi  lassaanmân.  Pääihist  tábáhtuvvee  säämi  peerâpeivitipšo  ij  lah sämikuávlu kieldâin finniimist. 
Sämikuávlust  láá  Roovvâdmáánu  2009  tiäđui  mield  sämikielâlâš  aarâhšoddâdempalvâlusâi pirrâduvâst ohtsis 104 párnážid, main sämikielâlâš peivitipšoost 71 párnážid já kielâpiervâltooimâst 33 párnážid. Sämikielâlâš  peivitipšo párnái meeri lii majemuu 5 ive ääigi lasanâm Aanaar já Ucjuv kieldâin já kiäppánâm Iänuduv kieldâst. Sämikuávlu ulguubeln sämikielâlâš olespiäiválâš peivitipšo lii finniimist Ruávinjaargâst, mast láá 7 párnážid. Oulust tuáimá sämikielâlâš aarâhšoddâdemkerho, mast láá mieldi 5 párnáá. 
6.3. Aarâhšoddâdem stivrim   
Sämikielâlâš  peivitipšo  já  kielâpiervâltoimâ  kuleh  sämikuávlu  kieldâin  sosiaaltooimâ  tâi 
čuovviittâstooimâ  haldâttâs  vuálásâžân.  Säämi  aarâhšoddâdem  stivrim  tábáhtuvá  Suomâst  iänááš 
suomâkielân, Ucjuv kieldâst tuáimá sämikielâlâš aarâhšoddâdemstivrejeijee. Aarâhšoddâdemstivriimist västideijee pargojuávkku visásmit, et sämmilij aarâhšoddâdemohtâduvâi toimâ  tuárju  sämipárnáá  jieijâs  kielâ  já  kulttuur  paijeentoollâm  já  ovdedem.  Aarâhšoddâdmist västideijee  pargojuávhust  kolgâččij  leđe  kelijdeijee  sämikielâ  já  kulttuur  tubdâm  sehe  tiätu maaŋgâkielâlâššoddâdmist. Säämi aarâhšoddâdem stivriimist pargoo ovtâspargo Sämitiggijn. 
6.4. Tooimâ árvuštâllâm   
Aarâhšoddâdempalvâlusâi  árvuštâllâm  olášittoo  oovtâst  párnáin  já  suu  vaanhimijguin,  suvváin, pargojuávhoin  já  ovtâspargopelijguin.  Šoddâdem  lii čonâsâm  kulttuur  já  ohtsâškode  nubástusân. Toimâpirrâs  nubástusah  vaikutteh  aarâhšoddâdemtooimâ  olášuttem  juátkojeijee  árvuštâlmân,  ton miäldásâš  tooimâ  oovdedmân,  uulmij  aasâtmân  já  olášutmân.  Aarâhšoddâdem  siskáldâs árvuštâllâm  iššijn  ovdeduvvoo  aarâhšoddâdem  aargâ  tooimâ  nuuvt,  et  aarâhšoddâdem  puávtáččij västidiđ  jyehi  párnáá  tárboid  já  aarâhšoddâdem  ohtân  palvâlushäämmin  perrui  tárboid  nuuvt pyereest ko máhđulâš. 
Árvuštâllâm olášuttem uásild kolgâččij ohtâdâhkuáhtásâš vuáváámist miäruštâllâđ maht tiäđu kalga nuurrâđ,  kiäh  árvušteleh,  kuás  já  maht.  Tooimâ  árvuštâlmân  kulá  meiddei  párnáá  aicâdem  já  suu aargâ uáinojeijen toohâm kirjiimáin páárnážân kullee huámášuumijd. Aicâdem iššeed šoddâdeijee huámášiđ  párnáá  ovdánem  muddoid  já  ohtâgâslâš  jiešnaalijd.  Tilálâšvuođâin,  main  šoddâdeijest paijaan  huolâ  párnáást,  lii  eromâš  tehálâš  orostiđ  aicâdiđ  párnáá  tooimâ  já  tast  tábáhtum nubástusâid.  Piäiválâš  aicâdem  addel  mávsulâš  tiäđu  vaanhimáid.  Aicâdem  já  dokumentistem  láá meiddei  šiev  riäiduh  párnáá  uásálâšvuođâ  oovdedmist.  Šoddâdeijee  aaicâd  meid  párnái mielâkiddiivâšvuođâ čuásáttuvâid  vâi  puávtáččij  vuáváđ  tooimâs  páárnášvuálgulubbon  kyeđimáin saje  párnáá  jieijâs  iävtuttâssáid.  Párnáá,  vaanhimij  já  suuvâ  adelem  macâttâs  iššeed  pargojuávhu tiäđuštiđ mast lii luhostum já mast lii ovdedem tárbu. Árvuštâllâm tuálá siste el. - párnáá ohtâgâslâš já kielâlâš ovdánem árvuštâllâm - árvuštâllâm tast, maht säämi kulttuuráárvuh olášuveh keevâtlâš toimân - aarâhšoddâdem, vaanhimij já suuvâ šoddâdemovtâspargo árvuštâllâm - árvuštâllâm tast, maht tooimâ organisistem já ornim tuárjuh párnáá olesváldálâš  pyereestvaijeem. 
Pargojuávhu  árvuštâllâm  riäidun  láá  aicâdem,  dokumentistem,  jieijâs  pargo  árvuštâllâm, ovdedemsavâstâlmeh  ovdâulmuin,  ohtâdâhkuáhtásiih  pargosaječuákkimeh  já  ubâ  kieldâ  säämi aarâhšoddâdem pargočuákkimeh. 
Säämi  aarâhšoddâdemvuávám  siskáldâsâst  já  toimâmvuođâst čuákkejuvvojeh  vuávám  vuáđđun macâttâsah  Tave-Suomâ  sosiaalsyergi  mättimkuávdáá  tooimâst.  Säämi  aarâhšoddâdem ovdedempargoost acâttâs pehti finnejum tiäđoin puáhtá ávhástâllâđ. 
6.4. Torvâlâšvuođâvuávám  
Peivitipšo torvolâšvuođâvuáváámân kuleh nuuvt pargei ko párnáid-uv kyeskee lahâaasâtlâš já eres torvolâšvuođâ já tiervâsvuođâ kyeskee vuáváámeh. Peivitipšolaahâ kenigit toimâohtâduv huolâttiđ peivitipšo torvolii orniimist. 
Peivitipšo torvâlâšvuođâvuávám lii piäluštâsvuáváámist vijđásub olestorvolâšvuođâ pyereedmân já tolâmân sihtejeijee äššikirje. Torvâlâšvuođâvuáváámist lii meeri árvuštâllâđ tooimâ äštee vaarâid já 
čielgiđ  tooimâ  riiskâid  väldimáin  vuotân  peivitipšo  asâttellee  laavâi  kuávdášlâš  vátámâšâid, 
toimâohtâduv pargosuojâlem toimâohjelm sehe pargotiervâsvuođâhuolâttâs pargosaječielgiittâsâid. Tarkkuustâllâm  pirrâdâhân  kuleh  el.  toimâohtâduv  pargojuávkku,  tipšo  párnááh,  toimâohtâduvâst kolliistellee ulmuuh, toimâohtâduv šiljo já visteh sehe toimâriäiduh já aldaipiirâs. 
Säämi  aarâhšoddâdemohtâduvâin  olášittum  kulttuurân  kullee  maaŋgâpiälásâš  toimâ  párnáiguin  el. tulâstâllâm,  sierâlágán  tábáhtussáid  já  mađhijd  uásálistem  váátá  muneorniistâlmijd,  ovtâspargo  já torvolâšvuođâaašijd  vuotânväldee  vuávám  sehe  tuárvi  pargojuávkkuresurssijd.  Maađhijd  puáhtá orniđ  ovtâspargoost  párnáin  perruin,  suvváin  já  reesuurspargojuávhoin,  mut  meiddei  täin tilálâšvuođâin kalga tooimâst västideijee pargojuávkku čielgiđ ovdâsvástádâs- já torvolâšvuođâkoččâmâšâid  vaanhimijguin  muuneeld.  Aarâhšoddâdemohtâduvâin  ráhtojeh  párnái jođettemravvuuh  sehe  suáppojeh  táárbu  mield  oovtâst  párnái  vaanhimijguin  kirjálávt  párnái uásálistmist el. moottorkiälkká-, kärbis- ye. mađhijd já tain vaattum torvopiergâsijn (torvokapereh, kááijumliivih). 
6.5. Sierânâs toorjâ aarâhšoddâdmist   
Jyehi  párnáá  šoddâm,  ovdánem  já  oppâm  lii  ohtâgâslâš.  Páárnáš  puáhtá  tarbâšiđ  torjuu  fyysilâš, tiäđulâš,  táiđulâš,  tobdoeellim  tâi  sosiaallâš  ovdánmis  uásisuorgijn.  Torjuu  tárbu  puáhtá  šoddâđ talle, ko párnáá šoddâmtileh aštâšuveh tâi toh iä turvii suu tiervâsvuođâ já ovdánem. Eromâšávt aarâhšoddâdem já ravviittâh kolgâv toimâđ čovgâ ovtâspargoost párnái oppâmvädisvuođâi já arâhis torjuu táárbu tubdâmist. 
Ko  vaanhimeh  tâi  aarâhšoddâdempargojuávkku  äiccih  párnáá  ovdánmist  ájánem  tâi  spiekâstem, kalga  savâstâllâđ  oovtâst,  mii  párnáá  ovdánmist  lii  ohtâgâslâš  tâi  persovnlâšvuođâ  jiešnaalijd  já mast  lii  torjuu  tárbu.  Tooimâ  vuolgâsajeh  láá  párnáá  ohtâgâslâšvuođâ  vuotânväldim  já  jieštobdo nanodem. Ávusvuotâ já luáttámušlâš tile párnáá vaanhimij já pargojuávhu kooskâst lääččih vuáđu tuáimee ovtâspaargon párnáá pyerrin. Táárbu mield puáhtá árvuštâllâm toorjân haahâđ äššitobdee ciälkkámuš  vaanhimijguin  sooppum  vuovvijn.  Tárbulijd  toorjâtooimâid  puáhtá  algâttiđ  tállán  ko torjuu tárbu lii aiccum. 
6.6. Ovdâmáttááttâs  
Ovdâmáttááttâs  lii  uási  aarâhšoddâdem. Kieldâst  lii  laahân  vuáđuduvvee  kenigâsvuotâ  orniđ ovdâmáttááttâs.  Ovdâmáttááttâs  puáhtá  orniđ  jo-uv  peivitipšoost  tâi  škoovlâst. Talle  ko ovdâmáttááttâs  uárnejuvvoo  peivitipšosaajeest,  ovdâmáttááttâsân  heiviittuvvoo  tievâsmittee  uássin meiddei peivitipšo lahâasâttâs. 
Sämikuávlust sämikielâlâš ovdâmáttááttâs uárnejuvvoo vuáđumáttááttâs ohtâvuođâst. Ovdâmáttááttâs  olášittoo  vuáđumáttáátâslaavâ  mield.  Ovdâmáttááttâs  máttááttâsvuávám vuáđustâsah stivrejeh  väldikodálávt  ovdâmáttááttâs  siskáldâs,  kvaliteet  já  páihálij máttááttâsvuáváámij rähtim. Sämikielâiguin adelum ovdâmáttááttâs kielâlâš ulmeh láá siämmááh ko eres-uv  ovdâmáttááttâsâst.  Páárnážân  kalga  šoddâdem  já  máttááttâs  iššijn  adeliđ  máhđulâšvuotâ oppâđ meiddei säämi kulttuuräärbi. Máttáátâs tiäduttâssyergih láá säämi kulttuur, eromâšávt juáigus já  tyejeh,  iäláttâsah,  eellimvyehi  já  páihálâš  luándu.  Kielâlâš  já  kulttuurärbivyevi  jotkum  kalga ovdediđ ovtâspargoost páihálijn siärváduvváin.   
7. OVTÂSPARGO JÁ OVDÂSVÁSTÁDÂS  
7.1. Šoddâdemkyeimivuotâ vanhimijguin já suvváin  
Šoddâdemkyeimivuotâ  lii  koskâvuotâ,  mast  pargojuávkku,  vaanhimeh  já  párnáá  huolâtmân uásálistee ulmuuh tiäđulávt čonâseh párnáá šoddâm, ovdánem já oppâm tuárjumân. Kyeimivuođâst vaanhimeh,  suuhâ  já  pargeeh  láá  täsiviärdásiih,  mut  jieškote-uvlágáneh  párnáá  tobdeeh.  Párnáá pääihi  já  aarâhšoddâdempalvâlusâi  noonâ  ovtâspargo  tuárju  párnáá  jienâ  kullum.  Párnáást  lii vuoigâdvuotâ uásálistiđ, vaikuttiđ já šoddâđ kuulluđ jyehipiäiválijn puđâldâsâin já sierâdmijn. 
Párnáin,  perruin  já  pargojuávhoin  savâstâlmij  vuáđuld  ráhtoo  párnáá  aarâhšoddâdemvuávám. Aarâhšoddâdem  tooimâ  já  vuáváámij  rähtidijn  torvejuvvojeh  vaanhimij  já  párnái vaikuttemmáhđulâšvuođah peivitipšo oovdedmân já árvuštâlmân. 
Kyeimivuotâ váátá meiddei tom, et kuohtuin uásipeelijn lii tuárvi tiätu nubijdis šoddâdemuáinuin já 
lii áámmátlâš ovdâsvástádâs pieijâđ joton já toollâđ šoddâdemkyeimivuođâ. 
7.2. Maaŋgâáámmátlâš ovtâspargo  
Aarâhšoddâdem,  ravviittâh,  ovdâmáttááttâs  já  vuáđumáttááttâs  taheh  párnáá  ovdánem  tááhust systemáátlávt  ovdáneijee  ubâlâšvuođâ.  Párnáá  šoddâm  já  ovdánem  jotkum  turviimân čovgâ ovtâspargo ravviituvâi, škoovlâi já aarâhšoddâdempalvâlusâi kooskâst lii tehálâš.   Meid ravviittuv pargon lii  ovdediđ  párnáá  šoddâm,  ovdánem  já  oppâm  sehe  tuárjuđ  vaanhimijd  sii päikkišoddâdmist.  Sosiaal-  já  tiervâsvuođâministeriö  avžut,  et  peivitipšo  já  párnáiravviittuv kooskâst  láá  oovtâst  sooppum  ovtâspargo-  já  tiäđulonottemvuáháduvah.  Maaŋgâin  ohtâduvâin  lii ovdedum  3-  já  5-ihásij  párnái  ovdánem čuávumân  vaanhimij,  ravviittuv  já  peivitipšo ovtâspargomalli.  Ovtâspargo  lii  išedâm  peivikiäččupargeid  ovdiist  pyerebeht  tiäđuštiđ  párnáá ohtâgâslâš  torjuu  táárbuid.  Tehálâš  aarâhšoddâdeijei  ovtâspargokyeimin  tuáimih  vaanhimij lasseen  el.  párnáiravviittâh,  škovlâ,  psykoloog,  sosiaal-  já  peerâpargeeh,  sárnum-,  toimâ-  já fysioterapeut, sierâlágán maaŋgâáámmátlâš pargojuávhuh, pänitipšo, servikodde já seervih. 
7.3. Kuávlulâš já raajijd rastaldittee ovtâspargo  
Aarâhšoddâdmist pargoo ovtâspargo páihálâš, kuávlulâš, raajijd rastaldittee já algâaalmugtääsist. 
Sämmilij palvâlusâi ovdedemhaavâ ääigi lii sämikuávlu pargojuávhust pajanâm tárbu ovtâspargoost vuáváđ  já  ovdediđ  säämi  aarâhšoddâdemtooimâ.  Pargei  koskâsii  mättim  lonottem  oovded  meid jieijâs  pargo  ovdedem.  Säämi  aarâhšoddâdem  ovdedemen  juátkim  váátá  merikoskâsijd viármádâhkuáhtáámijd.  Aarâhšoddâdemohtâduvah  kalgeh  pyehtiđ  toollâđ  ihásávt  ovdedem-  já vuávámtilálâšvuođâid,  main  pargeeh  pyehtih  oovtâst  suogârdiđ  maht  säämi  kulttuuráárvuh pyeremustáá olášuuččii aargâ šoddâdemvuáháduvâst. 
Ovtâspargo páihálij kulttuurtuáimeiguin naanood párnái ohtâvuođâ jieijâs kielân já kulttuurân. Ličij pyeri, et páiháliih kulttuurtuáimeeh váldáččii toimâstis vuotân meiddei aarâhšoddâdem táárbuid. 
Tavesämikielâ  lii  ohtsâš  kielâ  Tave-Kaaloot  kuávlu  sämmilij  koskâvuođâst  já  nuorttâsämikielâ Ruošâst já Suomâst ässee nuorttâsämmilij koskâsvuođâst. Sämmiláid raajijd rastaldittee ovtâspargo lii  luándulâš  já  juátkojeijee.  Aarâhšoddâdemohtâduvâi  ohtâvuođâtoollâm  raajij  paijeel  sämmilij peivikiäjuiguin  naanood  sämmilij  oohtânkulluuvâšvuođâ  tobdo  já  kulttuurij  tubdâm.  Sämikuávlu kieldâin láá sopâmušah Ruotâ já Taažâ aldakuávlu kieldâiguin aarâhšoddâdempalvâlusâi uástimist rääji paijeel. 
Meid  eres  algâaalmugijn  láá  siämmáálágáneh  hástuseh  jieijâs  kielâ,  kulttuur  já  siärvuslâšvuođâ paijeentolâmân já naanoodmân. Aarâhšoddâdempargojuávhu lii pyeri uápásmuđ eres algâaalmugij  puorijd vuáválâšvuođáid kielâ já kulttuur sirdemân puáttee suhâpuolváid. Algâaalmugovtâspargo lii algâttum párnáikulttuur uásild säämi párnáikulttuurkuávdáá tooimâst. 
8. SÄÄMI AARÂHŠODDÂDEM OVDEDEM  
Algâaalmug kielâi uhkevuálásâšvuotâ váátá virgeomâháin positiivlâš sierânâskohtâlem, moin kielâi siäilum já uđđâ suhâpuolváid sirdâšume puáhtá turviđ. Vuáválâš kielâ- já kulttuuriäláskittemohjelm rähtim aarâhšoddâdmân já vuáđumáttááttâsân išedičij macâttiđ sämikielâ ton monâttâm sämmiláid sehe toohâđ sämikielâin sämmilâšohtsâškode kyeddee vyeimivääri. 
Säämi aarâhšoddâdem hástusin lii eromâšávt nuorttâ- já aanaarsämikielâlâš aarâhšoddâdemmateriaal  rähtim.  Säämi  materiaalpaaŋki  ovdedem  interneetin  lii  tehálâš sämikielâlâš  aarâhšoddâdemmateriaal čokkiimân  oohtân  aarâhšoddâdempargojuávhu  já  vaanhimij kiävtun. 
Aarâhšoddâdem  siskáldâs  ovdedem  lii  vuáđupargo  uássin  porgum  pargo. Pedagogâlâš  tooimâ 
iävtui  oovdedmân  lii  tehálâš  kiddiđ  huámášume  uccâjuávhui  hammimmáhđulâšvuotân,  tooimân, soojijd  já  riäidoid.  Pargojuávhu  porgâmtile  ađai  pargopirrâs  oovdedmân  lii  tehálâš  väldiđ  vuotân pargojuávhu škovlimmáhđulâšvuođâid já pargoost vaijeem. Pargojuávkku taarbâš torjuu já stivrim sämikielân já kulttuurân kullee pedagogâlâš vuáválâšvuođâi tubdâmist, árvuštâlmist já oovdedmist. Jieijâs  pargo  ovdedem  iššeed  uáiniđ  pargo  uđđâ  uáinimčievâst,  luptiđ  ton  áárvustanneem,  tubdâđ jieijâs mättim sehe oppâđ uđđâ pargovuovijd. 
Ovdedemen  hástusin  láá  sämmilij  palvâlusâi  ovdedemhaavâ  ääigi  laaččum  ovdedemviärmáduv paijeentoollâm,  ovtâspargoiävtui  turvim  sehe  pargojuávhu  já  vaanhimij  uásálâšvuođâ  nanodem ovdedempargoost.  Aarâhšoddâdem  stivriimist  já  joođeetmist  västideijee  peelijn  lii  meiddei kuávdášlâš rooli ovdedempargo ovdánmist. 
Sämmilij palvâlusâi ovdedempargoost lii luptânâm uáinusân resurssij vááijuvvuotâ, mii taha vädisin ovtâspargo  porgâm  já  tooimâ  ovdedem.  Sämikuávlust  lii  tárbu  ubâ  kuávlu  ohtsii  säämi aarâhšoddâdemstivrejeijei.  Aarâhšoddâdemstivrejeijee  pargoid  kulâččii  peivitipšo,  kielâpiervâlij, ovdâmáttááttâs  já  ovtâspargo  ravviituvâigin  sehe  stivrim  já  tieđettem  sämikielân,  kulttuurân, šoddâdmân já maaŋgâkielâlâšvuotân kullee aašijn. 
8.1. Aarâhšoddâdem pargojuávhu finnimvuotâ, škovlim já mättim  
Säämi  aarâhšoddâdem  styeremus  hástusin  lii  sämikielâlâš  škuávlejum  pargojuávhu  finnimvuotâ. Sämmilijn  vuolgâsoojijn  vuávájum  áámmátlâš  já  ollâtääsi  škovlim  kolgâččij  pyehtiđ  oppâđ sämikuávlust. Suomâst ij uárnejuu sämikielâlâš aarâhšoddâdemsyergi škovlim. Oulu ollâopâttuvâst, máttáátteijeeškovlimlájádâsâst lii tiätumeeri (2 saje) algâalgâlâš sämikielâlâš párnáikärdimáttáátteijeeocceid suomâkielâlâš škovliittâsân. Aldemus säämi aarâhšoddâdemmáttááttâs  fällee  ollâškovlâ  lii  Tave-Taažâst.  Suomâpele  sämikielâlijn  lii vuoigâdvuotâ ucâluđ Taažân luuhâđ párnáikärdimáttáátteijen.   
Säämi  máttááttâskuávdáást  Anarist  lii  uárnejum  sosiaal-  já  tiervâsvuođâsyergi  vuáđututkosân jođetteijee  aldatipšooškovlim  ive  1997  rääjist.  Škovlim  lii  helppim  eenikielâlâs  škuávlejum pargojuávhu  finnim.  Máttááttâsvuáváámân  kuleh  puohháid  ohtsâžžân  tuše  2  oppâoho  sämikielâ máttááttâs já 2 (oo) maaŋgâkulttuurlâšvuotâ oopah. Rijjâ väljejum oppáid (10 oo) puáhtá siskáldittiđ sämikielâ  já  kulttuur  oopâid.  Sämikuávlust  uárnejum  škovliimáid  kolgâččij  siskáldittiđ čuuvtij eenâb sämikielâ já kulttuur oopâid. 
Aarâhšoddâdempargojuávhu  pargoh  láá  pedagogâlávt,  sosiaallávt  já  ohtsâškodálávt  muttum vätteebin.  Párnái  kielâtááiđu  sierâlágán  tääsi  já  ohtâgâslâš  táárbuh  asâtteh  pargeid  jieijâs lasehástusijd.  Aarâhšoddâdmist  rävisulmui  koskâsâš  koskâvuođah  já  pargoost  vaijeem  spejâlisteh párnáid  já  tipšosaje  tilán  já  pirrâdâhân.  Lii  tehálâš  lemniđ  pargojuávhu  pargoost  vajemân, pargostivriimân  já  škovliidâtmân.  Lii  pyeri,  et  šoddâdeijee  suogârdâl  jieijâs  toimâmvuovijd  já savâstâl jieškote-uvlágán tilálâšvuođâi tovâttem tobdoin já reagistemvuovijn. 
Aarâhšoddâdempargojuávkku taarbâš torjuu já mättim nanodem - pedagogâlâš vuáválâšvuođâi já vuovij árvuštâlmist já oovdedmist  - oovtnálásittemproosees vaikuttâsâi já vuáháduvâi tubdâmist; maht toh stivrejeh jurdâččem já tooimâ (kolonialism) - párnái sämikielâ já kulttuur naanoodmist  - sämikielâin já kulttuurijn - jieijâs säämi áámmátidentiteet naanoodmist - säämi  kulttuur  vuolgâsoojijn  tábáhtuvvee  aarâhšoddâdem  uulmij,  siskáldâs  já  tooimâi vuáváámist - kulttuuribárdâs merhâšuumeest kielâ já kulttuur siäilutteijen - maaŋgâkielâlâšvuođâšoddâdmist. 
Sämmilij  palvâlusâi  ovdedemhaavâ  ääigi  lii  ittáám  tárbu  vuáváđ  já  orniđ  škovlim kielâpiervâlpargojuávhoid já vaanhimáid sämikielâ já kulttuur iáláskitmist. 
8.2. Aarâhšoddâdempalvâlusâi maaŋgâhámásâšvuotâ  
Sämmilij peerâ- já pargoeellim oohtânheivitmân kolgâččij ovdediđ sämikielâlâš aarâhšoddâdempalvâlusâi  maaŋgâhámásâšvuođâ  orniimáin  ávus  kerho-  já  sierâdemtooimâ  sehe uásiáigásijd aarâhšoddâdempalvâlusâid. Maaŋgâhámásâžžântoohâm adeličij pyerebeht máhđulâšvuođâ  sämmilij  ärbivuáválijn  já  kuálusiäláttâsâin  áigápuáđus  finnejeijee  perrui  táárbui vuotânväldimân peivitipšoaaigij orniistâlmist já tipšohaamij olášutmist. 
Lahtos 1.   Aarâhšoddâdem stivrejeijee sopâmušah já laavah  
Aalmugijkoskâsiih sopâmušah  
Aarâhšoddâdem arvuvuáđu linjejeh maaŋgah aalmugijkoskâsiih sopâmušah. Suomâ lii ratifisistám maaŋgâid  aalmugijkoskâsijd  sopâmušâid,  moiguin  tot  lii čonâsâm  sämmilij  kielâ  já  kulttuur siäilutmân  já  oovdedmân.  Tágáreh  láá  el.  Kuávlulâš  kielâid  tâi  ucceeblohokielâid  kyeskee Eurooplâš  vuáđukirje  (SopS  23/1998)  já  Aalmuglâš  ucceeblovoi  suojâlem  kyeskee raamialmossopâmuš (SopS 2/1998), KP-sopâmuš (SopS 7/1976) já Párnáá vuoigâdvuođâi sopâmuš (SopS60/1991).  Ive  2007  tuhhiittum  OA  algâaalmugijd  kyeskee  julgáštus čuujoot  mooraallâš äššikirjen sunde meiddei algâaalmugij olmoošvuoigâdvuođâi ovdánmân puátteevuođâst. 
Párnáá  vuoigâdvuođâi  sopâmuš  kenigit  sopâmušriijkâid  turviđ  párnáid  uási  ohtsâškode vyeimivaarijn,  vuoigâdvuođâ  uásálistiđ  jieijâs  kyeskee  miärádâstohâmân  já  ohtsâškodde-elimân sehe  vuoigâdvuođâ  suoijâlmân  já  huolâtmân.  Peivitipšoost  párnáá  uásálâšvuođâst  lii  saahâ siärvusân kulâmist já toos vaikutmist. Sopâmušâst tiäduttuvvoo párnáá hiäđu uáinimčievâ puohâin párnáá kyeskee tooimâin. 
Suomâ lahâasâttâs  
Vuáđulaavâ vuáđuvuoigâdvuođânjuolgâdusâin aarâhšoddâdem olášutmist kuávdášlâš vuoigâdvuođah  láá  oovtviärdásâšvuotâ,  olmoošáárvu  luávkkááhánnáávuotâ,  ohtâgâs  rijjâvuođâ  já vuoigâdvuođâi turvim, oskoldâhrijjâvuođâ, párnáá vuoigâdvuotâ uásálistiđ já vaikuttiđ jieijâs aargâ já ovdánemtääsi tááhust tehálâš aššijd sehe kielâlâš já kulttuurlâš vuoigâdvuođah. 
Suomâ vuáđulaavâ mield lii sämmilijn algâaalmugin vuoigâdvuotâ paijeentoollâđ já ovdediđ jieijâs kielâ  já  kulttuur    (PL  17.3  §).  Almolâš  vääldi  kenigâsvuottân  lii  vuáđulaavâ  22  §:n  mield  turviđ vuáđuvuoigâdvuođâi  já  olmoošvuoigâdvuođâi  olášuttem.  Sämmilij  vuáđuvuoigâdvuođânjuolgâdus oovtâst 22 §:jn kenigit almolâš vääldi tuárjuđ säämi algâaalmug jieijâs kielâ já kulttuur ovdedem. Sämmilij kielâlâš vuoigâdvuođâin lii asâttum säämi kielâlaavâst (1086/03). 
Eres  aarâhšoddâdmist  almolâš  linjiimeh  já  laavah,  maid  kalga  väldiđ  vuotân: oovtviärdásâšvuođâlaahâ,  laahâ  sosiaalhuolâttâs  äššigâš  sajattuvâst  já  vuoigâdvuođâin,  laahâ sosiaalhuolâttâs  áámmátlâš  pargojuávhu  tohálâšvuođâvátámâšâin  já  aarâhšoddâdemvuávám vuáđustâsah. 
Laahâ párnái peivitipšoost  
Párnái  peivitipšoost  adelum  laahâ  (875/1981)  kenigit  kieldâid  huolâttiđ  tast,  et  párnái  peivitipšo puáhtá adelil párnáá eenikieláin ađai sämikieláin (11 §). 
Párnái  peivitipšoost  adelum  asâttâs  (239/1973)  1  a  §  (1336/1994)  mield  párnái  peivitipšo šoddâdemulmijd  kulá  eres  lasseen  sämmilij  jieijâs  kielâ  já  kulttuur  tuárjum  ovtâspargoost áášánkullee kulttuur ovdâsteijeiguin. 
Lahtos 2.   OA PÁRNÁI VUOIGÂDVUOĐÂI SOPÂMUŠ LYHYESTI  
1. Juáháš vuálá 18-ihásâš lii páárnáš. 2. Párnáá vuoigâdvuođah kuleh jyehi páárnážân.  
Oovtâgin párnáá ij uážu olgoštiđ suu tâi suu vaanhimij jiešvuođâi, uáivilij tâi algâpuáttim  keežild. 
3. Párnáid kyeskee miärádâsâi tovâdijn kalga ain  
vuosmužžân väldiđ vuotân párnáá hiäđu. 
4. Staatâ kalga olášutteđ párnáá vuoigâdvuođâi sopâmuš  
meridem vuoigâdvuođâid. 
5. Staatâ kalga kunnijâttiđ vaanhimij tâi párnáá eres  
huolâtteijei ovdâsvástádâs, vuoigâdvuođâid já kenigâsvuođâid párnáá šoddâdmist. 
21. Párnáá puáhtá adoptisistiđ, jis tot lii suu tááhust  
pyeremus molsâiähtu. 
22. Patâreijeepárnáást lii vuoigâdvuotâ finniđ sierânâs  
huolâttâs, mon sun taarbâš. 
6. Párnáást lii vuoigâdvuotâ elimân. Staatâ kalga tähidiđ  
nuuvt šiev iävtuid ko máhđulâš párnáá rippâsmân já ovdánmân jieijâs tahtáin. 
. Párnáá kalga registeristiđ tállán šoddâm maŋa.  
Šoddâm párnáást lii vuoigâdvuotâ noomân já aalmugjeessânvuotân. Párnáást lii vuoigâdvuotâ tubdâđ vanhimijdis já leđe vuosâsajasávt sunnuu tipšoost. 
. Párnáást lii vuoigâdvuotâ siäiluttiđ persovnvuođâs,  
aalmugjeessânvuođâs, noomâs já hyelkkikoskâvuođâs. 
9. Párnáást lii vuolgâsajasávt vuoigâdvuotâ eelliđ  
vanhimijdiskuin, jis sust lii pyeri já torvolâš leđe sunnuin. Vanhimijdis lunne iärust ässee párnáást lii vuoigâdvuotâ kuáhtáđ já toollâđ merikoskâsávt ohtâvuođâ kuohtuid vaanhimáid. Kuáhtám puáhtá estiđ, jis tot lii párnáá hiäđu vuástásâš. 
10. Jis páárnáš já suu vanhimeh šaddeh sierâ enâmáid,  
lii staatâ kenigâsvuotâ kieđâvuššâđ ucâmuš mietimielâlávt já ájáttâlhánnáá perruu uđđâsistoovtâstmân. 
11. Staatâ kalga estiđ párnái lavâttis jođettem enâmist  
nuubán. 
12. Párnáást lii vuoigâdvuotâ pyehtiđ uáivilijdis rijjâ  
puohâin jieijâs kyeskee aašijn. Párnáá uáivil kalga väldiđ vuotân avvees já ovdánemtääsis mield. 
13. Párnáást lii uáivilijdis olgospyehtimân vuoigâdvuotâ  
uuccâđ, vuástáväldiđ já levâttiđ tiäđu já jurduid rijjâ, jis tot ij luávkkáá iärásij vuoigâdvuođâid. 
14. Párnáást lii vuoigâdvuotâ jurduu-, uámitobdo- já  
oskolduvrijjâvuotân. 
15. Párnáást lii vuoigâdvuotâ servâđ servijd já toimâđ  
16. Párnáást lii vuoigâdvuotâ priivaatvuotân,  
päikkiráávhun já reivâsyelimâsvuotân. 
17. Párnáást lii vuoigâdvuotâ finniđ tieđettemniävui  
pehti taggaar tiäđu, mii lii tehálâš suu ovdánem já pyereestvaijeem tááhust. Párnáá kalga suojâliđ suu pyereestvaijeem tááhust vaahâglâš tiäđust já amnâstuvâst. 
18. Vanhimijn lii vuosâsajasâš já ohtsâš ovdâsvástádâs  
párnáá šoddâdmist. Sist lii vuoigâdvuotâ finniđ torjuu pargosis. Vaanhimeh kalgeh toimâđ párnáá hiäđu miäldásávt. Staatâ kalga turviđ peivitipšom- já párnáisuojâlempalvâlusâid. 
19. Párnáá kalga suojâliđ jyehimuđusii viehâvääldist,  
peerustmettum kohtâlmist já ávhástâlmist. 
20. Párnáást, kote ij pyevti aassâđ perruinis oovtâst, lii  
vuoigâdvuotâ finniđ sierânâs suojâlem já torjuu. Talle kalga kiddiđ huámášume párnáá šoddâdem jotkuuvâšvuotân sehe párnáá etnisâš, oskoldâhlâš já kielâlâš tuáváážân. 
23. Vádulâš páárnáš kalga finniđ nuuvt šiev tipšo já iše  
ko máhđulâš, mii oovded suu jiešluáttámuš já uásálistemvuođâ. 
24. Párnáást lii vuoigâdvuotâ eelliđ nuuvt tiervâsin ko  
máhđulâš já finniđ tiervâsvuođâ- já pyecceetipšo, maid taarbâš. Ennijd kalga tähidiđ ášálii tiervâsvuođâtipšo. 
25. Šoddâmpääihis ulguubel sajaldittum párnáást lii  
vuoigâdvuotâ sunjin adelum tipšo já suu soijimsaje vuáđusij koskâttuvâi tábáhtuvvee täärhistmân. 
26. Párnáást lii vuoigâdvuotâ sosiaaltoorvon. 27. Párnáást lii vuoigâdvuotâ suu ovdánem tááhust  
kelijdeijee eellimtáásán. 
28. Párnáást lii vuoigâdvuotâ finniđ nuuvtá  
vuáđumáttááttâs. Staatâ kalga ovdediđ nube tääsi škovlim já oppâstivrim sehe estiđ škovlâjotteem koskâldittem. Stiivrâtoollâm škoovlâst kalga kunnijâttiđ párnáá olmoošáárvu. 
29. Škovlim kalga ovdediđ párnáá persovnlijd tááiđuid,  
olmoošvuoigâdvuođâid sehe párnáá jieijâs kielâ já kulttuur kunnijâttem, ovdâsvástádâslâš aalmugjeessânvuođâ, unnuuvâšvuođâ, suhâpeelij täsiáárvu sehe pirrâs suojâlem. 
30. Ucceeblohojuávkun tâi algâaalmugân kullee  
párnáást lii vuoigâdvuotâ jieijâs kulttuurân, oskoldâhân já kielân. 
31. Párnáást lii vuoigâdvuotâ vuoiŋâtmân, sierâdmâm já  
rijjâááigán sehe taaidâ- já kulttuurelimân. 
32. Párnáá ij uážu porgâttiđ taggaar pargoin, mii häittid  
suu oopâid tâi vahâgid suu tiervâsvuođâ tâi ovdánem. 
33. Párnáá kalga suojâliđ narkotiikâin já lavâttis  
narkotiikkaavpâšmist. 
34. Párnáá kalga suojâliđ jyehimuđusii seksuaallâš  
ávhástâlmist. 
35. Staatah kalgeh estiđ páárnáškäävpi. 36. Párnáá kalga suojâliđ jyehimuđusii suu  
pyereestvaijeem äštee ávhástâlmist. 
37. Párnáá ij uážu pijnediđ. Párnáá ij uážu ráŋgáštiđ  
julmes tâi hálbášeijee vuovvijn. Párnáá faŋgim kalga leđe majemuusajasâš vyehi já talle-uv kalga väldiđ vuotân suu ave miäldásijd táárbuid. 
38. Vuálá 18-ihásii ij uážu uálguttiđ suátiviehân ige sun  
uážu uásálistiđ suátán. Párnáid kalga suojâliđ viärjulâš stuuimijn. 
39. Puástudkevttim  uhrân šoddâm párnáá kalga išediđ  
puárániđ já suu ohtsâškoodán vuáhádem kalga ovdediđ. 
40. Laavâ rikkom párnáá kalga suojâliđ já suu  
vuoigâdvuođâid kalga kunnijâttiđ. Vuoigâdvuođâääšist kalga sierâ väldiđ vuotân párnáá ahe- já ovdánemtääsi. 
41. Jis staatâ aalmuglâš lahâasâttâs torvee párnáid  
pyereeb vuoigâdvuođâid ko taat sopâmuš, te tom kalga nuávdittiđ. 
42. Staatâ kalga huolâttiđ, et puoh aalmugjesâneh tietih  
párnáá vuoigâdvuođâin. 
44 - 54. Tah artiklah láá miärádâsah sopâmušân  
43. Taan sopâmuš nuávdittem kocá OA párnáá  
vuoigâdvuođâi komitea.  
servâmist, nubástutmist, tast raportistmist já sopâmuš eres vyeimistoromist. 
SÄMIKIELÂ  TOIMÂTTUV  JÁ  SÄMITIGE  ASÂTTEM  KIELÂRÄÄðI  MUŠTÂLUS  SÄÄMI KIELÂLAAVÂ OLÁŠUME IIVIJN 2004 -2006 
Muštâlus tuávááš 
Säämi kielâlaavâ (1086/2003) 29 § miäldásávt addel sämikielâ toimâttâh oovtâst sämitige asâttem kielâraađijn  vaaljâpojijmield  Sämitiigán  muštâlus  sämikielâ  kyeskee  lahâasâttem  heivitmist  sehe sämmilij kielâlâš vuoigâdvuođâi olášumest já kielâtile ovdánmist. Taat muštâlus mii tääl adeluvvoo lii vuosmuš muštâlus säämi kielâlaavâ olášumest. Tot vuáđuduvá Klemetti Näkkäläjärvi sämitiigán ráhtám vijđásub čielgiittâsân, “Säämi kielâlaavâ olášume iivijn 2004-2006” (maŋeláá. čielgiittâs) já mii  lii  muštâlus  lahtosin.  Ovdeláá  mainâšum  čielgiittâs  lahtosijdiskuin  lii  luuhâmnáálá  čujottâsâst 
Sämitige majemuu lovottuv (statistiik) mield láá sämmiliih 9350, kiäin Suomâst äässih 8706. Paijeel peeli sist (54.9 %) äässih sämikuávlu ulguubeln. Sämikuávlu ulguubeln ässee sämmilij kielâ 
lâš  vuoigâdvuođâi  olášuttem  váátá  tállân  sierânâs  tooimâid  staatâvääldist  já  Sämitiggeest. 
Uáli  huolâstuttee  lii  tot,  et  sämikuávlu  ulguubeln  ässee  párnááh  pääccih  ollásávt  jieijâs  kielâ  já jieijâskielâlâš vuáđumáttááttâs ulguubel (vuálá love ihásijn párnáin paijeel 70 % äässih sämikuávlu ulguubeln eres kuávluin Suomâst). Sämikulttuur já sämikielâ/-kielâi siäilum váátá,  et sämikie 
lâlâš  vuáđumáttááttâs  já  peivitipšo  láá  sierânâssajanmäksimnáál  kieldáid  staatâ  ruuđâin meiddei sämikuávlu ulguupiäláá kuávlust. 
Ive  2004  vuáimán  puáttám  uđâsmittum  säämi  kielâlaavâ  válduášálâš  ulmen  lâi  pyerediđ  sämmilij kielâlâš  vuoigâdvuođâi  olášume  já  nanodiđ  sämmiláid  algâaalmugin  turvâstum  vuáđulavâlâš (731/1999, 17.3 §) vuoigâdvuođâ toollâđ já ovdediđ jieijâs kielâ já kulttuur. Uđđâ kielâlaavâ mield kolgii  sämmiliih  pyehtiđ  ášástâllâđ  sämikielân  jieijâs  tâi  jieijâs  hiäđu  kyeskee  aašijn  sämikuávlu kieldâi já staatâ virgeomâhijn. 
Čielgiittâs  säämi  kielâlaavâ  olášumest  vuáđuduvá  vijđes  luámáttâhkoijâdâlmân,  mast  169  vuástáväldest koijâduvvojii el. tiäđuh sämikielâlâš palvâluisâi vijđesvuođâst, sämikielâ tááiđust já kiävtust sehe sämikielâ iävtuin pargopirrâsist. Čielgiittâs čuásáttâsjuávkkun lijjii säämi kielâlaavâ 2 §:st mainâšum virgeomâheh, kiäid säämi kielâlaahâ heiviittuvvoo. Stuárráámus čuásáttâhjuávkku lâi sämikuávlu kieldâi pargeeh. Puohnâssân koččâmâšluámáttuvah vuolgâttuvvojii 169 vuástáväldei já vástâdâsah  pottii  109  vuolgâtteijest.  Kuávdášlâš  virgeomâhijn  kuođđii  koijâdâlmân  västidhánnáá  el. Laapi pirâskuávdáš, alemus haldâšemriehti, pirâsministeriö, Suáđigil kieldâ ovdâalmaah já sämiradio.  Väldikodeášáskutteevirgádâh,  Tiervâsvuođâhuolâttâs  vuoigâdvuođâtorvokuávdáš  (TEO),  Paateent-  já  registerhaldâttâs  (PRH),  Aalmugregisterkuávdáš,  Itella,  Sämikuávlu  máttááttâskuávdáš, Seenaatkidânjâsah sehe Šoŋŋâtiettuu lájádâs almottii, et säämi kielâlaahâ ij kuoskâ sii toimâsyergi. Čielgiittâsâst  lii  miäruštâllum  säämi  kielâlaavâ  čonnâsemvuotâ  ovdeláá  mainâšum  virgeomâhij  já almos  palvâlusâid  pyevtitteijee  siärváduvâi  já  ovtâskâsâi  háárán,  kiäh  lijjii  almottâm,  et  säämi kielâlaahâ ij kuoskâ sii syergi. Áárvu mield laahâ kuáská aainâs-uv mottoom uásild meid ovdeláá mainâšum vuástáväldeid. Lasseen čielgiittâsâst čiälgá, et säämi kielâlaavâ 2 § virgeomâhâšluvât 
tâllâm  lii  mottoom  uásild  rahtum  puárissiähá  háámán  já  ton  suujâst  sáttá  adeliđ  puástu  tâi aainâs-uv čájádittee tiäđu laavâ heiviittemkenigâsvuođâst syemmilâš ohtsâškoddeest. 
Virgeomâhij sämikielâ táiđu 
Čielgiittâsâst finnejum tiäđu vuáđuld sämikuávlu kieldâi já staatâ ohtâduvâi virgealmain já pargein sárnuh sämikielâ eenikielânis puohnâssân 7 % puohâin pargein. Meeri lii kiäppánâm ivveest 2000 vááijuv 2 %. Nubástus lii merhâšittee ko váldoo vuotân mon ucce lii sämikielâ eenikiellân sárnoo párgei juávhu koskâsvuođâlâš uásádâh kieldâi já staatâ pargojuávhust.  Ive 2000 háárán, toi pargei uásádâh,  kiäh  puohtii  kevttiđ  sämikielâ  pargostis,  lii stuárrum  4,8  %.  Ive  2000  puohtii  sämikielân palvâliđ 11,9 % kieldâ já staatâ virgeomâhijn já ive 2006 sämikielân äššigâšpalvâlem puohtii adeliđ 14,8 % kieldâ já staatâ virgeomâhijn. Tarkkuustâldijn sämikielâ ucánjáhháá iberdeijei uásáduv kieldâi pargen, ive 2006 lâi tot 3,9 % ucceeb ko ive 2000. Pargei meeri, kiäh iä määti sämikielâ, lii mottoom veerdi kiäppánâm, ive 2006 sii lijjii 70,6 % ko ive 2000 sii lijjii 73,4 %. 
Peivitipšoost já máttááttâstooimâst pargeeh láá 36 % tom juávhust kiäh pyehtih  adeliđ äššigâšpalvâlem sämikielân sämikuávlu kieldâin já staatâ virgeomâhijn, mut ko sii äššigâšpalvâlem lii sundášum tärkkilávt räijejum tiätu juávkun, ij sii pyevti rekinistiđ olesprosenttân. Ko peivitipšoost já máttááttâstooimâst pargei prooseentlâš meeri kepiduvvoo olesprosseentmeereest, kiäppán sämikielâlâš äššigâšpalvâlem adeleijei meeri 9,5 %:n. Tuođâlâš nubástus kieldâi já staatâ ohtâduvâi sämikielâ mättee ulmui meereest ij lah tábáhtum. Säämi kielâlaahâ ij lah merhâšitteht lasettâm virgeomâhij sämikielâ tááiđu. 
Kieldâi  já  staatâ  ohtâduvah kalgeh  riemmâđ  toimáid  säämi  kielâlaavâ  olášutmân.  Pyeremus vyehi toos ličij finniđ puohâi uđđâ virgij já tooimâi tohâlâšvuođâ iähtun, tâi aainâs-uv ánsun sämikielâ  tááiđu.  Staatâ  uđđâ  pálkkááttemvuáháduvâst  kalga  uáiniđ  ain  sämikielâ  tááiđu päälhi  loptejeijee  ánsun  sämikuávlust  tuáimee  staatâ  ohtâduvâin  já  finnodâhlájádâsâin,  moi toimâmkuávlun sämikuávlu kulá. 
Sämikielâlâš palvâlusâi vijđodâh 
Sämikielâ mättee virgeomâhij ucessiähá meereest puáhtá miäruštâllâđ meiddei sämikielâlâš palvâlusâi  vijđoduv.  Pyeremustáá  sämikielâlâš  palvâlusah  olášuveh  kieldâi  čuovviittâstooimâin.  Mudoi sämikuávlust  tuáimee  staatâ  ohtâduvâi  já  sämikuávlu  kieldâi  sämikielâlâš  palvâlusah  olášuveh  iänááš tulkkâpalvâlusâi já jurgâlusâi pehti. Ive 2000 čielgiittâs puátusáid verdittijn sämikielâlâš äš 
šigâšpalvâlem  finnim  ášásdâldijn  virgeomâhijn  ij  lah  ennustkin  puáránâm  uđđâ  kielâlaavâ mield. 
Säämi kielâlaavâ 9 § mield virgeomâhij almottâsah, kulluuttâsah já almosinpiejâmeh sehe eres tiäđáttâsah,  moh  adeluvvojeh  ulmuid  sehe  ravvuuh  já  ulmui  kiävtun  uáivildum  luámáttuvah  tevdimravvuidiskuin  kalga  sämikuávlust  rähtiđ  já  adeliđ  meiddei  sämikielân.  Kieldâi  já  virgeomâhij  tieđettem  sämikielân  olášuvá  tuše  pelduvváid.  Viermitieđettem  lii  tehálâš  uási  onnáápeeivi  tábáhtuvvee  tieđettem.  Viermitieđettem  sämikielân  tábáhtuvá  sattummild.  Sämikuávlu  kieldâin  láá  Ucjuuvâst motomeh sämikielâlâš tiäđáttâsah já luámáttuvah sijđoinis. Eres sämikuávlu kieldâi viermisiijđoin iä lah sämikielâlâš tiäđáttâsah.  Sämikuávlu virgeomâheh láá säämi kielâlaavâ 12-16 § mield kenigittum toimâttiđ äššikiirjijd sämikielân já orniđ áššigâšpalvâlemtilálâšvuođáid tulkkum, jis sämikielâlâš olmooš návt táttu. Tulkkum ornim lii virgeomâháá kenigâsvuotâ, mutâ lii puáttám oovdân om. kieldâ uástupalvâlusâin et sämikielâlâš palvâlem finnee, jis äššigâš jieš uárnee olssis tulkkum. Säämi kielâlaahâ váátá virgeomâháá orniđ  tulkkum  já  lasseen  kielâlaavâ  18  §  mield  virgeomâhâš  kalga  visásmitteđ  toimâidis  sirdedijn kieldâ  uálguupiäláá  orgaan  pyevtittemnáál,  et  pargo  tipšodijn  adeluvvoo  tuárvi  säämi  kielâlaavâ miäldásâš palvâlem. 
Säämi kielâlaavâ olášuumán čujottum meriruttâ 
Sosiaal- já tiervâsvuođâpalvâlusâi ornim várás lii ovdâskodde staatâ budjetist ive 2002 rääjist mieđettâm meriruuđâ sämikielâlâš sosiaal- já tiervâsvuođâpalvâlusâi pyevtittem várás mäksimnáál Sämitige  pehti  kieldáid.  Čuovviittâstooimâ  uásild  vuáđu-já  luvâttâhmáttááttâs  koloh  moh  šaddeh  sämikelân  adelum  máttááttâsâst,  sajanmáksojeh  olesmiärásávt  sämikuávlu  kieldáid.  Lasseen  sämikuávlu kieldáid máksoo kyevtkielâlâšvuođâlase, mon ohtân aggân lii kieldâ ässeilohomeeri. 
Staatâ budjetist čujottuvvoo säämi kielâlaavâ 31§ mield meriruttâ staatâtorjui sämikuávlu kieldáid, servikuddijd sehe säämi kielâlaavâ 18 §:st uáivildum ovtâskâssáid (el. kuálástuskuávluh, meccivaljehoittámseervih já meccihoittámseervih) säämi kielâlaavâ heivitmist šaddee sierânâs lasekoloi várás. Torjuuh láá mieđettum om. pargojuávhu sämikielâ oppâmist šaddee koloid, tegu pálhálâš virgerijjâvuodáid  já  sajasii  pälkkikoloid.  Tađe  várás  lii  lamaš  kevttimnáálá  enâmustáá  128.638  €  ive 2004, 128.700 € ive 2005 já 130.000 € ive 2006 já 130.000 € ive 2007. Ive 2004 säämi kielâlaavâ heiviittem  lasekoloin  väridum  meriruuđâin  kevttui  64,3%,  ive  2005  meriruuđâst  kevttui  99,4%  já ive 2006 tast kevttui 63,6,% já ive 2007 meriruuđâst kevttui 89 %. 
Sämikielâlâš palvâlusâi naavcâi lasettem ij lah vaikuttâm vijđáht sämikielâlâš palvâlusâi ovdánmân Suomâst. Kieldah uáinih távjá säämi kielâlaavâ olášume nahcâkoččâmâššân já siämmást vájálditeh et toh iä lah kiävttám puoh säämi kielâlahâasâttâs adelem máhđulâšvuođâid pyerrin.  Virgeomâheh  iä  keevti  tarbâšân  säämi  kielâlaavâ  ruttâdemmáhđulâšvuođâid,  mii hiäjusmit sämikielâlâš äššigâšpalvâlem. Maht  finnejum  ruttâdem  vaikut  sämikielâlâš  palvâlussáid  kalga  pasteđ  čielgiđ  já  ruttâdem kevttim kalga čuávvuđ aktiivlávt budjetekonomia pehti. 
Säämi kielâlaavâ ruttâdem kyeskee ceehi (31 §) kolgâččij mutteđ nuuvt, et lahâaasâtlâš kieldâ vuáđupalvâlusâi eres pyevtitteijeeh já kieldâovtâstumeh, main sämikuávlu kieldâ tâi uási tast lii mieldi, váldoo meiddei säämi kielâlaavâ miäldásâš staatâtorjuu pirrâdâhân. 
Staatâ  kolgâččij  jo-uv  čujottiđ  puoh  sämikielâlâš  palvâlusâi  pyevtittâs  ruttâdem  sämitige  pehti  tâi kocceeđ pyerebeht ruttâdem kevttim eromâšávt kyevtikielâlâšvuođâlase mieđeettijn. 
Kielâlase já jyehimvuáđuseh 
Kieldâi staatâuásilaavâ (1147/96) 12 § mield sämikuávlu kieldah finnejeh kilâlasseen euromere, mii lii 10 prosenttid almos staatâuási vuáđu-uásist. Sisäašijministeriö tiäđui mield 10 prosenttid meerhâš  ovdâmerkkân  ihán  2007  ohtsis  55  314  euro  lasattâs  tai  kieldâi  staatâuásán,  mii  juáhás  kieldâi kooskâ  nuuvt,  et  Iänudâh  finnee  5  638,  Aanaar  19  854,  Suáđigil  25  980  já  Ucjuuhâ  3  842  eurod. Kielâlase lii uáivildum kyevtkielâlâšvuođâst šaddee lasekoloi várás. Kielâlase máksoo almos staatâuási  stuáruduv  mield,  já  talle  tot  ij  västid  sämikielâlâš  ulmui  uási  kieldâ  olmoošlovvoost.  Sämikuávlu  kieldâin  finnee  Suáđigil  stuárráámus  lase,  veikkâ  tobbeen  äässih  ucemustáá  sämmiliih  já tuotâvuođâst  Suáđigil  kieldâ  lii  puoh  ucemustáá  ornim  sämikielâlâš  palvâlusâid kuávlustis. Ucjuv kieldâ, mii lii áinoo Suomâ sämmilâšeenâbloholâš kieldâ, finnee puoh ucemus lase. Kielâlase mäksimist  ij  meiddei  valduu  vuotân  tot,  et  Aanaar  kieldâ  lii  neeljikielâlâš  kieldâ:  Kieldâst  kiävttojeh suomâkielâ lasseen aanaarkielâ, nuorttâkielâ já tavekielâ, já talle sämikielâin šaddee koloh láá stuárráábeh. 
Maht säämi kielâlaahâ váldoo vuástá já sämmilij kielâlâš vuoigâdvuođâi kocceem 
Säämi  kielâlaavâ  vuástáväldim  eereeb  motomijd  spiekâstmijd  lii  iänááš  reagistem  äššigâšâi  vátámuššáid. Sämikielâlâš palvâlusah iä lah tuotâvuođâst rahtum luándulâžžân já sämikielâlâš palvâlusah uárnejuvvojeh tuše talle, ko ulmuuh mättih taid käibidiđ. Säämi kielâlaahân kullee virgeomâhij kenigâsvuođah  čäittiđ,  et  sij  palvâleh  sämikielân  já  ovdedeh  sämikielâ  kevttim,  láá  pááccâm  motomáid virgeomâháid epičielgâsin. Čielgiittâsâst, mii lii taan muštâlus vuáđdun čiälgá, et motomijn kieldâin  já  staatâ  virgeomâhijn  iä  lah  tärkkilis  tiäđuh  jieškote-uv  sämikielâi  iäruin.  Tietimettumvuotâ lâi el. tast kotemuš sämikielâ kuávlust sárnoo, mon sämikielâ palvâlus kuávlust tarbâšuvvoo tâi maid sämikielâid virgáduv pargeeh sárnuh. 
Säämi kielâlaavâ 28 § mield juáháš virgeomâhâš kocá jieijâs toimâsyergist säämi kielâlaavâ nuávdittem.  Laavâ  24  §:n  kulá  almosnjuolgâdus,  mon  mield  kalga  virgeomâhâš  toimâinis  jiešráđálávt anneeđ huolâ tast, et säämi kielâlaavâ turvim kielâlâš vuoigâdvuođah olášuveh argâelimist. Čielgiittâs vuáđuld tah prinsiipah iä olášuu syemmilâš ohtsâškoddeest aainâskin säämi kielâlaavâ uáivildem vuovvijn.  Vástádâsâin  vuáttoo  čielgâsávt  jurdâččemvyehi,  mon  mield  laahâ  nuávdittuvvoo  eskân talle ko kiinii ääšist huámášit. Virgeomâheh láá säämi kielâlaavâ vuástásávt sirdám taan ovdâsvástádâs  äššigâššáidsis.  Maaŋgâin  vástádâsâin  poođij  uáinusân  sämikielâlâš  palvâlusâi  táárbu  váájuvvuotâ. Säämi kielâlaavâ mield kalga virgeomâhâš čäittiđ et sun palvâl sämikielân. Nuuvtpa sämikielâlâš palvâlusâi tárbu váátá ain meiddei palvâlusâi faallâm sämikielân já ovdâsvástádâs säämi kielâlaavâ nuávdistmist lii virgeomâhist. 
Säämi kielâlaahâ lii lamaš vyeimist nelji ive já tom toimâmvuotâ ij lah testajum vijđásubbooht riehtivuáháduv pehti. Máhđulávt virgeomâheh, kiäid säämi kielâlaavâ rikkomist puáhtá kuoddâliđ, láá ovdâskode  riehtiäššialmai,  riehtikansler,  läänihaldâttâs,  poolis  já  ucceeblohováldálâš.  Säämi  kielâlaavâ vuáđuld láá ovdâskode riehtiäššialmai puáttám kulmâ kuoddâlem, moh kyeskih sämikielâlâš luámáttuvâi váilum já tilálâšvuođâ mast tulkkum lâi uárnejum sämikielân, mut áášánkullee kirjáliih dokumeentah  iä  lamaš  jurgâlum  sämikielân  já  sämikielâlâš  pevdikirje  tuođâlâšvuođâ.  Ovdâskode riehtiäššialmai lii ive 2007 loopâst (20.12.2007 Dnr:h 3905/07, 3906/07, 3722/4/05) adelem miärádâsâinis kiddim säämi kielâlaavâ vuáđuld huámášume toos, et poolishaldâšem kuávdášlâš luámáttuvah já ráŋgáštâsmiärádâsluámáttuvah sehe monâttâllâmravvuuh iä lah finniimist sämikielân. 
Sämmilij  kielâlâš  vuoigâdvuođâi  visásmitmân  säämi  kielâlaavâ  rikkomušâi  pyehtim  riehtivuáháduv  pirrâdâhân  lii  eromâš  tehálâš  säämi  kielâlaavâ  olášume-uv  tááhust.  Rikkomušâi čielgiimân já estimân kalga rähtiđ čielgâ kuoddâlem- já ráŋgáštemvuáháduv. 
Toimâiävtuttâsah 
Sämmilij kielâlâš vuoigâdvuođâi olášume váátá tieđettem säämi kielâlaavâst, virgeomâhijn kelijdeijee  sämikielâtááiđu  sehe  ekonomâlâš  naavcâid  sämikielâlâš  tooimâ  juátkojeijee  tuárjumân.  Staatâväldi kalga čujottiđ ruuđâid kelijdeijee sämikielâlâš palvâlusâi pyevtitmân sämikuávlust. 
Muštâlusân  láá  lohtum  čielgiittâs  tärkkilis  toimâiävtuttâsahah,  moh  láá  ton  vuáđđun,  já  moiguin sämmilij kielâlâš vuoigâdvuođâid puávtáččij pyerediđ já ovdediđ. 
Sämikuávlu kieldâid já staatâhaldâsem ohtâduvâid kyeskee iävtuttâsah: 
1. Sämikuávlu  kieldah,  staatâ  virgáduvah/finnodâhlájádâsâh  já  sämiorganisaatioh  kalgeh  tieđettiđ já škovliđ merikoskâsávt pargeidis säämi kielâlaavâst. 2. Sämikuávlu  kieldah,  staatâ  virgáduvah/finnodâhlájádâsâh  já  sämiorganisaatioh  kalgeh  tieđettiđ já kuorâttâllâđ tom, maht säämi kielâlaahâ vaikut pargosiärváduv tooimân. 3. Sämikuávlu kieldah, staatâ virgáduvah/finnodâhlájádâsâh já sämiorganisaatioh kalgeh rähtiđ muneldeijee  vuáháduv  tast,  maht  tulkkum  tâi  sämikielâlâš  äššigâšpalvâlem  uárnejuvvoo toimâsyergist já kalgeh tieđettiđ aalmugân tain ulmuin, kiäh pyehtih adeliđ äššigâšpalvâlem sämikielân. 4. Säämi kielâlaavâ olášume kalga čuávvuđ budjetekonomia já palvâlusâi kvaliteet mield. Sämikielâlâš  palvâlusâi  pyevtitmân  finnejum  ruttâdem  já  toi  kevttim  kalga  sierânistiđ  budjetijn.  5. Sämikuávlu kieldah já staatâ ohtâduvah kalgeh rähtiđ mittedemvuáháduvâid, maht sämikielâlâš palvâlusâid, toi toimâmvuođâ já vaikuttâs puáhtá mittediđ. 6. Sämikielâlâš äššigâšpalvâlusâin já toi toimâmvuođâst kalga nuurrâđ merikooskâi äššigâšmacâttâs já nomâttum macâttâs kalga leđe uássin sämikielâlâš palvâlusâi mittedemvuáháduv já árvun sämikielâlâš palvâlusâi toimâmvuođâst. 7. Äššigâššáid  kalga  aktiivlávt  tieđettiđ  sii  vuoigâdvuođâin  já  säämi  kielâlaavâ  adelem  vuoigâdvuođâin palvâlussáid, tâi talle ovdediđ sämikielâ kevttim säämi kielâlaavâ vaattâm vuovvijn.  8. Säämi kielâlaavâ iävtui tevdim sämikuávlust lii meiddei jurdâččemkoččâmâš. Uássin kieldâi oovtviärdásâšvuáváámijd  já  täsiárvupargo  kalgeh  kieldah  já  staatâ  ohtâduvah  lasettiđ  pargeidis  tiäđu  sämmilijn,  sii  kulttuurist,  ohtsâškodálâš  sajaduvâstis  já  historjást.  Taat  tiätu lasettičij ibárdâs säämi kielâlaavâ iävtui kuáttá. Jyehi sämikuávlu kieldân já staatâ ohtâduvváid  kolgâččij  orniđ  toimâsuorgij  mield  maaŋgâkulttuurlâšvuođâ-,  oovtviärdásâšvuođâ-  já täsiárvuškovliittâs, mast kieđâvuššuuččii  eres lasseen sämmilâšvuotân já säämi kielâlaahân kullee ääših.  9. Sämikuávlu kieldah já staatâ ohtâduvah kalgeh toimâidis oovdettijn ovtâstâllâđ tooimâid já viirgijd nuuvt, et tááláš sämikieltáiđusâš pargojuávkku kevttuuččij ävkkin kieldâ tâi ohtâduv sämikielâlâš palvâlusâi/tulkkumpalvâlusâi pyevtitteijen. Taan palvâlusâst kalga tieđettiđ äššigâššáid. Kieldâi já staatâ ohtâduvah kalgeh karttiđ toimâsuorgijnis pargee sämikieltáiđusâš pargeid já tiäđuštâllâđ sii máhđulâšvuođâ já haalu toimâđ tulkkân. 10. Sämikuávlu  jyehi  tuáimee  staatâ  já  kieldâ  ohtâduvâst  kalga  leđe  tarbâšân  vijđes  vuáhádâh sämikielâ uápui tuárjumân. Škovlimmáhđulâšvuođâin já kielâtááiđu vaikuttâsâin pálkkátmân kalga aktiivlávt tieđettiđ pargeid. 11. Sämikuávlu kieldâlâš já staatâlâš palvâlusâid fällee ohtâduvah kalgeh vuáđudiđ äššigâšregisterijd,  main  lii  äššigâš  mietâmâš  äššigâšregisterân,  já  mast  čiälgá  tot  sämikielâ,  moin  sun haalijd jieijâs palvâluđ. Registerist kolgâččij čielgâđ, et haalijd-uv äššigâš njálmálâš já kirjálâš palvâlusâid sämikielân. Register kolgâččij leđe aktiivlâš kiävtust ain äššigâškuáhtáámij ohtâvuođâst já ton vievâst puávtáččij čuosâttiđ sämikielâlâš palvâlusâid. 
12. Nk. sämikielâ kielâlase prooseentlâš mere kolgâččij luptiđ. Tááláš kielâlase ij movtijdit sämikielâ luhâmân. Nubástutmáin pálkkááttemvuáháduv kalga sämikielâ luhâmist toohâđ ekonoomlávt kyeditteijee. 13. Nuuvt  kuhháá  ko  aanaar-  já  nuorttâkielâ  uásild  ij  lah  virgálâš  kielâtááiđu  čäittim-/tuhhiittemvuáhádâh  (tegu  kielâtutkos)  uárnejum,  noomât  säämi  kielârääđi  äššitobdeelävdikode, mon  pargon  lii  tábáhtuskuáhtásávt  tuođâštiđ  ulmuu  kielâtááiđu  aanaar-  já  nuorttâkielâ  uásild. Kieldâlâš já staatâ ohtâduvah kolgâččii toollâđ paargonuuccâmtilálâšvuođâin taam tuođâštus  siämmááviärdásâžžân  kielâtutkosáin  já  –tuođâštussáin  nuuvt  kuhháá  ko  aanaar-  já nuorttâkielâ uásild ij lah máhđulâšvuotâ kielâtutkosân já –tuođâštusân. 14. Sämikuávlu  virgeomâheh  já  eres  pargoadeleijeeh  kalgeh  sämikielâ  sárnoo  pargei  tähidiđ siämmáá-árvusijd ekonoomlâš máhđulâšvuođâid já eres toorjâvuáháduvâid luuhâđ sämikielâ tegu sämikielâ mätihánnáá pargei-uv.  15. Kieldah  kalgeh  säämi  kielâlaavâ  18  §  miäldásávt  kocceeđ  uástupalvâlusâin  já  kieldâovtâstumij tooimâst et sämmilij kielâlâš vuoigâdvuođah olášuveh já vaattâđ, et palvâlusâi uárnejeijeeh čuávvuh säämi kielâlaavâ olášume já nuávditteh säämi kielâlaavâ jieijâs toimâinis. 
Staatâ tâi lahâasâttâs kyeskee iävtuttâsah: 
1. Säämi kielâlaavâ kalga nubástutteđ (31 §) nuuvt, et lahâaasâtlâš kieldâlâš vuáđupalvâlusâid pyevtitteijee  eres  finnoduvah  já  kieldâovtâstumeh  main  sämikuávlu  kieldâ  tâi  uási  tast  lii mieldi, váldojeh meiddei säämi kielâlaavâ miäldásâš staatâtorjuu pirrâdâhân (31 §).  2. Sämikielâlâš  vuáđumáttááttâs  já  peivitipšo  kalga  leđe  sierânâssajanmäksimnáál  staatâ  ruuđâin kieldáid meiddei sämikuávlu ulguupiäláá kuávlust. 3. Staatâ  kalga  väldiđ  vuotân  toimâinis,  et  staatâhaldâšem  pyevtitvâšvuođâohjelm  iästá  sämikuávlust  sämikielâlâš  pargojuávhu  pálkkááttem  já  áštá  säämi  kielâlaavâ  olášume.  Pyevtitvâšvuođâohjelm kalga olášutteđ väldimáin vuotân säämi kielâlaavâ. Meid kieldâ- já palvâlemráhtusuđâsmitmist kalga väldiđ vuotân, et uđâsmittem ij uážu kepidiđ sämikielâlâš palvâlusâid. Máhđuliih kieldâovtâstitmeh iä uážu hiäjusmitteđ sämikielâlâš palvâlusâid, veikkâ kieldâ olmoošmeeri muttuuččij syemmilâšeenâblohhoon.  4. Staatâ  kalga  jo-uv  kanavistiđ  puoh  sämikielâlâš  palvâlusâi  pyevtittâsâi  ruttâdem  sämitige pehti  tâi  kocceeđ  pyerebeht  ruttâdem  kevttim  eromâšávt  kyevtikielâlâšvuođâlase  mieđeettijn, tâi talle rähtiđ ruttâdem vaastâlâžžân. 5. Staatâlâš  já  kieldâlâš  almoshaldâšem  ášástâllâmluámáttuvah  kolgâččij  puoh  jurgâliđ  sämikielân. 6. Sämikuávlu ulguupiälááh staatâ ohtâduvah já ministeriöh kolgâččii jurgâliđ sämmilijd kyeskee  laavâid  já  kuávdášlâš  aalmug  vuoigâdvuođâid  já  kenigâsvuođâid  kyeskee  tieđettempápárijd/raavâkirjáid sämikielân. 7. Staatâ  uđđâ  pálkkááttemvuáhduvâst  kalga  sämikielâ  táiđu  leđe  päälhi  loptejeijee  ánsun  ain sämikuávlust tuáimee staatâ ohtâduvâst tâi finnodâhlájádâsâst, moi toimâkuávlun sämikuávlu kulá.  8. Staatâ  kalga  ovdediđ  toimâinis  já  ruttâdmis  vievâst  sämikielâlâš  tiäđusirdem  šoddâm  Suomân sehe toohâđ máhđulâžžân puohâi sämmilij täsiárvulijd máhđulâšvuođâid čuávvuđ sämikielâlâš uđđâsijd jiärmálij tijmeaaigij. 9. Staatâ kalga čujottiđ sämitige pehti jyehimnáál merikoskâsii meriruuđâ sämikielâlâš párnái já nuorâi kerhotooimâ ruttâdmân. 
10. Staatâ kalga tulkkuumijnis rähtiđ taid vuáđuprinsiipâid, moi mield meriduvvojeh toh virgeomâheh, maid säämi kielâlaahâ kuáská virgeomâhâštooimâ luándu keežild. 11. Sämmilij  kielâlâš  vuoigâdvuođâi  visásmitmân  säämi  kielâlaavâ  rikkomušâi  pyehtim  riehtivuáháduv pirrâdâhân lii uáli tehálâš säämi kielâlaavâ olášume-uv tááhust. Rikkomušâi čielgiimân já estimân kalga rähtiđ čielgâ kuoddâlem- já ráŋgáštemvuáháduv. 
Škovlimvuáháduv kyeskee iävtuttâsah: 
1. Juo  áámmátškoliittâsâst  kalga  väldiđ  vuotân  sämikieltáiđusii  pargojuávhu  tárbu  já   toohâđ  máhđulâžžân  sämikielâ  luuhâm  juo  škovliittâsääigi.  Videokáidusmáttááttâs pehti  puáhtá  máttááttâs  orniđ  Maadâ-Suomân-uv.  Eromâš  stuorrâ  sämikielâtáiđusâš pargojuávhu tárbu lii poolisvuomijn, Laapi etikuávdáást já sosiaal- já tiervâsvuođâsyergist. 2. Sämikuávlu kieldâi vuáđumáttááttâsâst já nube tääsi máttááttâsâst kalga kieđâvuššâđ säämi kielâlaavâ já kielâlâš vuoigâdvuođâid. 3. Sämikuávlun áámmátpargojuávhu škuávlejeijee oppâlájádâsâi máttááttâsâst (el. Laapi ollâopâttâh, Oulu ollâopâttuv Giellagas-instituut já šoddâdemtiettui tieđâkodde sehe Ruávinjaargâ áámmátollâškovlâ, SMK já poolisáámmátollâškovlâ) kalgeh kieđâvuššâđ säämi kielâlaavâ já ton kenigâsvuođâid. 4. Oovtviärdásâšvuođâlaavâ já säämi kielâlaavâ máhđulâžžân toohâm positiivlâš sierânâskohtâlem  kalga  kevttiđ  ävkkin  vijđásubbooht  škovlimvuáháduvâst.  Sämikielâlâš palvâlusâid kalgâ turvâstiđ juo škovlimpaje ääigi nk. sämmilâštiätumeerijn kuávdášlâš škovlimsuorgijn, main kielâtiätumeeri ij vala lah. 
Iänááš Sämitige kyeskee iävtuttâsah: 
1. Sämitigge  kalga  algâttiđ  čielgimpargo  sämikielâlâš  palvâlusâi  tuurvâstmist  já  oovdedmist sämikuávlu ulguubeln oovtâst riehtiministeriöin, sämiseervijguin já ucceeblohováldálâžžáin. 2. Sämmilij  kielâlâš  vuoigâdvuođâi  olášutmân  ličij  ávhálâš,  jis  sämitigge  vuáđudičij oovtâst  sämikuávlu  kieldâiguin  mottoomlágánijd  kielâkuávdáid,  main  toimâččii sämikieltáiđusiih virgealmaah já toimâulmuuh. Kuávdáin sämmiliih puávtáččii eelliđ viežžâmin  sämikielâlâš  äššigâšpalvâlem  já  koijâdmin  ravvuid  já  tiäđuid  el.  säämi kielâlaavâst já sämmilij kielâlâš vuoigâdvuođâin sämikuávlu kieldâi já staatâ virgeomâhijn. 3. Kieldah, staatâ ohtâduvah já sämitigge kolgâččii  tutkâđ máhđulâšvuođâid vuáđudiđ ohtsijd viirgijd, moiguin sämikielâlâš palvâlusah turvâstuuččii. 4. Sämitigge kalga tieđettiđ aktiivlávt säämi kielâlaavâst sämmiláid já movtijdittiđ sämmilijd kevttiđ sämikielâ. 5. Sämitigge  kolgâččij  vuáđudiđ  ive  kielâtaho  -  palhâšume,  mii  mieđettuuččij  pyeremustáá sämmilij kielâlâš tile pyeredâm staatâ tâi kieldâi ohtâdâhân tâi eres uážžoi já návt toovân movtijditáčij positiivlávt virgeomâhijd pyerediđ sämmilij kielâlâš tile. 6. Sämitigge  kalga  toimâinis  faallâđ  kielâpalvâlusâid  meid  sämikieltáiđusáid  já  išediđ sämmilijd sämikielâlâš ášásdâlmist virgeomâhijn. 
7. Sämitigge kalga faallâđ tâi čäittiđ tom, kote pasta faallâđ säämi kielâlaahân já sämikulttuurân  kullee  škovlim-  já  máttááttâspalvâlusâid  kieldáid,  staatâ  virgáduvváid  já finnodâhlájádâssáid. 8. Sämitigge  kalga  haahâđ  pisovâš  ruttâdem  sämmilâš  rävisulmuid  sämikielâ  luuhâm- já čäällimtááiđu hahâmân já čäittiđ tahheid, kiäh uárnejeh sämikielâ škovlim. 9. Sämitigge já staatâ kolgâččáin toimâidiskuin já ruttâdmijguin adeliđ máhđulâšvuođâ sämikielâlâš rijjâ čuovviittâspargo máttááttâsân. 10. Puáttee  säämi  kielâlahâčielgiittâs  várás  kolgâččij  tutkâđ  adeliđ  máhđulâšvuođâ  ovtâstiđ oovtviärdásâšvuođâlaavâ olášume já säämi kielâlaavâ olášume čuávvum sämikuávlust. 11. Säämi kielârääđist vuáđuduvvoo orgaan, mast lii jieijâs meriruttâ já mon puáhtá jiečânâs haldâšiđ já stivriđ kielâovdedemtoimáid. Sämikielâ toimâttâh sirdoo kielârääđi vuálásâžžân já sämikielâ toimâttâh ovdeduvvoo kielâkuávdáá suundán äššitobden sämikielâ kyeskee koččâmâšâin. 
Erkki Lumisalmi   Siiri Jomppanen Säämi kielârääđi saavâjođetteijee  Kielâtorvočällee 
(Muštâlus tuhhiittum kielârääđi čuákkimist 7.3.2008) 
SÄÄMI KIELÂLAAVÂ 
Muštâlus säämi kielâlaavâ olášuumeest   Säämi kielârääđi/sämikielâ toimâttâh  Klemetti Näkkäläjärvi 
1 Jođettâs 
1 Jođettâs 
Ive 2004 vuáimán šoddâm säämi kielâlaahâ kenigit sämitige adeliđ vaaljâpojijmield muštâlus säämi 
kielâlaavâ  toimâmvuođâst,  mut  ij  tärhibeht  miäruštâl  ton  vijđesvuođâ.  Taan  čielgiittâs  uáivilin  lii 
adeliđ  tiäđu  säämi  kielâlaavâ  olášuumeest  já  toimâmvuođâst  já  siämmást  tot  tuáimá  ovdeláá  mai 
nâšum sämitige muštâlussân. 
Sämitigge lii finnim riehtiministeriöst ruttâdem kielâlahâčielgiittâs tohâmân. Sämitigge lii asâttâm 
iivij  2004  –  2007  toimâohjelm  mittomeerrin  el.  säämi  kielâlaavâ  olášume  čuávvum  já  ovdedem; 
sämikielâ tutkâmuštooimâ ovdedem; sämikielâ olestilálâšvuođâ kyeskee tiäđu lasettem já sämmilij 
kielâlâš vuoigâdvuođâi čuávvum sehe olesváldálâš vuáđututkâmuš rähtim sämikielâi tááláá tiileest. 
Sämitige iivij 2006 – 2007 ekonomiavuávám mield sämmilij kielâtiileest já sämikielâi tiileest ij lah 
maggaargin  ääigitásásâš  tiätu.  Tanen  sämitigge  lii  asâttâm  ohtân  kuávdášlâš  ulmen  olesváldálâš 
vuáđututkâmuš  rähtim  sämikielâi  tááláá  tiileest.  Sämitige  miäruštâllâm  mield  tággáár  vuáđučiel 
giittâs rähtim pištá ucemustáá kyehti ive já tom puávtáččij ruttâdiđ vittádum staatâtorjuin. 
Sämitigge lâi pálkkááttâm vuávájeijee ááigán 1.6.2005 – 28.2.2006 rähtiđ ovdâvuávám já ruttâdem 
ucâmuš säämi kielâlaavâ olášume čuávumist. Vuávájeijee pargo stivrij säämi kielârääđi. Pargo puá 
tusin lâi 174-sijđosâš raapoort: Suomâst sarnum sämikielâi tááláš tile: ovdâčielgiittâs tutkâmuštoi 
mân. Raportist rahtui vuáđukarttim säämi kielâlaavâ kyeskee virgeomâháin sehe ráhtojii vuáđustei 
jee koččâmâšluámáttuvah, tutkâmušvyevih já mittomereh. Vuávám lii kevttum ävkkin taan čielgiit 
tâs vuáđđun. Jieš kielâlahâčielgiittâs tohâmân pálkkááttui proojeektpargee ááigán 26.3. – 9.11.2007. 
Pargo  lii  stivrim  säämi  kielârääđi.  Taan  čielgiittâs/muštâlus  lii  čáállám  FL  Klemetti  Näkkäläjärvi 
eereeb lovo 11, mon lii čáállám VTT, dooseent Kaisa Korpijaakko-Labba. 
1.1  Čuásáttâhjuávkku já tutkâmamnâstâh 
Čielgiittâs  čuásáttâhjuávkkun  väljejuvvojii  1)  sämikuávlu  kieldah;  2)  sämikuávlu  kieldâi  pargeeh, 
3)  sämikuávlust  tuáimee  staatâ  ohtâduvah  já  finnodâhlájádâsah,  4)  sämikuávlu  staatâ  ohtâduvâi 
pargeeh;  5)  sämikuávlu  ulguupiälááh  staatâ  virgeomâhááh,  kiäi  toimâkuávlun  sämikuávlu  kulá;  6) 
sämiorganisaatioh; 7) sämiorganisaatioi pargeeh sehe 8) sämiseervih. 
Tutkâmamnâstâh  lii  nuurrum  koččâmâšluámáttuvâi  (kvantitatiivlâš  vyevih)  vievâst.  Koččâmâšluámáttuvah láá čiččâm, jieškote-uv čuásáttâhjuávkun. Virgeomâhâškoččâmâšluámáttuvah tuálih siste 
puohháid  ohtsijd  koččâmâšâid  moh  kyeskih  eres  lasseen  sämikielâ  tááiđu  já  kielâkevttim  sehe  sä 
mikielâ tááiđu iävtuid pargoin. Koččâmâšluámáttuvah láá rahtum suomâkielân já toh jurgâluvvojii 
puohháid  sämikieláid  (tavesämikielâlâš  luámáttuvah  jurgâluvvojii  raapoort  tahhee  já  sämikielâ 
toimâttuv tooimâst, nuorttâsämi- já aanaarsämikielâlâš jurgâlusah skáppojuvvojii uástupalvâlussân). 
Koččâmâšluámáttuvah  láá  vuolgâttum  20.4.  –  30.4.2007  koskâsâš  ääigi  poostâst.  Vuosmuin  vuol 
gâttâsâin  toimâttuvvojii  suomâkielâlâš  luámáttuvah  já  tast  puáttein  vuolgâttâsâin  sämikielâlâš 
luámáttuvah.  Lasseen  porgemáánust  2007  vuolgâttuvvojii  šleđgâpostáin  muštottâsah  čielgiittâsâst 
toid peelijd kiäh lijjii kuáđđám västidhánnáá koččâmâšluámáttuvváid já kiäi šleđgâpostâčujottâs lâi 
tiäđust.   Lahtosist 8 láá  sierrejum häämist toh peleh, kiäid koččâmâšluámáttuvah láá toimâttum já 
kiäh  láá  västidâm  koijâdâlmân.  Vástadâsah  pivdojii  toimâttiđ  sämitiigán  30.5.2007  räi  ađai  västi 
demäigi  adelui  suullân  mánuppaje.  Majemuuh  vástádâsah  pottii  tooimâ  proojeektpargei  29.9.2007 
já  esken  tast  maŋa  puovtij  toohâđ  vastadâsâi  lopâlâš  tiätturvyeijim  já  -analyysâid.  Puoh  ton  räi 
puáttám vástádâsah meriduvvojii väldiđ fáárun čielgiittâsân, amas teháliih tiäđuh pääcciđ čielgiittâs 
ulguubel.  Nuuvtpa  ohtâgin  meriääigi  maŋa  puáttám  vástádâs  ij  lah  pááccám  huámmášhánnáá. 
Eromâšávt  kieldáid  västidemäigi  eidu  ovdláhháá  kesiluámuid  lâi  uáli  hástulâš  já  toledum 
koččâmâštutkâmuš kuhheeb vástádâsaigijn ličij kenski pyevtittâm pyereeb västidemprooseent. 
Sämikuávlu  virgeomâháid  kyeskee  koččâmâšluámáttuvah  vuolgâttuvvojii  čuákist  sämikuávlust 
kieldâi já staatâ pargojuávkku/haldâšemaašijn västideijeid. Vuolgâttum koččâmâšluámáttuvâi mereh 
čielgejuvvojii suáittimáin kieldáid/kieldâovtâstuumijd/staatâ ohtâduvváid tâi čielgejuvvojii sii päik 
kisiijđoin.  Visásmitmân  vuolgâttuvvojii  mottoomverd  paijeelmiärásiih  koččâmâšluámáttuvah.  Sä 
mikuávlu  kieldah  já  staatâ  ohtâduvah  pivdojii  nomâttiđ  ovdâsvástádâsulmuid,  kiäh  västidiččii 
koččâmâšluámáttuvâi  jyehimist  pargosiärvusijn,  amnâstuu  nurâmist  čuákán  já  maaccâtmist  sämi 
tiigán.  Ohtâvuođâulmuuh  toimâttii  luámáttuvâid pargo-ohtâduvváid,  moi hovdâ  västidij  ohtâduvâs 
pargei  vástádâsâi  nurâmist  já  tooimâtmist  ovdâskulij  ubâ  virgeomâhâšpele  nomâttum  ohtâvuo 
đâulmui jieijâs vástádâs lasseen. 
Hoovdah  pivdojii  koččâmâšluámáttuvâi  miäldusist  kunnijâttiđ  pargeidis  vástádâsâi  luáttámušlâš 
vuođâ. Vástádâs luáttámušlâšvuođâ tááhust tággáár vástádâsâi nuurrâmvyehi ij lah čuolmâttem, mut 
tuotâvuođâst vástádâsâi nurâmân já tooimâtmân iä lah eres molsâiävtuh, ko mudoi kieldâi pargeid 
Sämikuávlun kulá Suáđigil kieldâst tuše Säämi palgâs kuávlu, mut koččâmâšluámáttuvah vuolgâttuvvojii ubâ Suáđigil 
kieldân já kieldâst tuáimee staatâ ohtâduvvád, ko ij pyevti sierriistâllâđ ohtâduvâid, moh pyevtitteh sierânâs palvâlusâid tuše Säämi palgâs kuávlun. 
kolgâččij  vuolgâttiđ  koččâmâšluámáttuvâid  persovnlávt  poostâst  sii  pááikán.  Tággáár  lattim  ličij 
viehâ vissásávt lasettâm táápu já ličij lamaš váádduh orniđ. Motomeh pargeeh toimâttii vástádâsâi 
dis njuolgist proojeektpargei jieijâs vuolgâttâssân. 
Jyehi  koččâmâšluámáttuv  algâttemsiijđost  muštâlui  čielgiittâs  uáivilist,  merhâšuumeest  já  tahhest. 
Puohháid  västideijeid  adelui  vala  máhđulâšvuotâ  väldiđ  ohtâvuođâ  proojeektpargei.  Ko  čielgiittâs 
tahhen  lii  Sämitigge,  tot  puávtáččij  juo  alnestis  tovâttiđ  sämitige  ohtsâškodálâš  sajattuv  vuáđuld 
uásán  kieldâi  já  staatâ  pargeid,  kiäin  ij  lah  virgekenigâsvuotâ  västidiđ  koččâmâššáid,  munnáás 
ovdâjurdâččemvyevi  koččâmâšluámáttâhân  já  epivisesvuođâ  čielgiittâs  objektiivlâšvuođâst.  Jieš 
koččâmâššáid,  säämi  kielâlaahân  tâi  ton  toimâmvuotân  lohtâseijee  kriittisâš  uáivilijd  lii  puáhtám 
karveđ meiddei tanen, et västidum luámáttuvâid nuurâi pargo-ohtâduv hovdâ. 
Hovdáid čujottum luámáttuvâin láá koijâdum sii ohtâvuođâtiäđuh máhđulij jotkâkoččâmâšâi várás. 
Sij  västideh  koijâdâlmân  meiddei  ubâ  toimâsyergi  peeleest  virgekenigâsvuođâlâžžân.  Sämikuávlu 
kieldah  já  kuávlust  tuáimee  staatâ  ohtâduvah  láá  pargeidis  peeleest  uceh.  Tiäddučuágástâhhân  lâi 
čielgiđ  toimâsuorgij  mield  säämi  kielâlaahân  lohtâseijee  tahheid,  ige  tarkkuustâllâđ  ubâ  kieldâ  tâi 
toimâohtâduv oleslâšvuottân. Návt finnee čielgâs maht säämi kielâlaahâ tuáimá tiätu toimâsyergist 
tâi ohtâduvâst. Čielgiittâsâst halijduvvoo čielgiđ ráhtusij toimâmvuođâ säämi kielâlaavâ háárán, já 
uáiniđ ulmui vuáttámušâi, uáinui, uáivilij já jurdâččemvuovij čäittimin pargosiärvus västideijeid. 
Koččâmâšluámáttuvâin  ij  lah  iävtutátulávt  koijâdum  västideijee  ave  tâi  suhâpele.  Ahe-  já  suhâpe 
litiäđuh  láá  kuođđum  meddâl,  ko  tiäđunuurrâmintres  kuoskâi  pargei  paarhon  lohtâseijee  tiäđui  já 
tááiđui  čielgim,  ij  ovtâskâsulmui  tâi  persovnij  uáinuid.  Sämikuávlu  pargosiärvusij  toimâsyergih 
pyehtih  leđe  stuáruduvâidis  peeleest  motomijn  ulmuin  luvvijd  ulmuid,  já  jis  tarkkuustâlmân  liččii 
valdum toimâsyergi lasseen västideijee ahe já suhâpeeli, ličij vástádâs puáhtám identifistiđ čielgâ 
sávt  motomáid  ulmuid  já  västideijee  persovnvuotâ  ličij  čielgâm.  Koččâmâšluámáttuvâi  miäldus 
čálusijn tähidui vástádâsâi luáttámušlâšvuotâ já suhâpeli- já ahetiäđui čielgim ličij áštám taam luát 
támušlâšvuođâ. 
Koččâmâšluámáttâh 1 (lahtos 1) lii rahtum sämikuávlu kieldâi virgeomâháid, kiäh láá hovdâsajattu 
vâst (ovdâm. toimâsyergihovdáid). Hovdâ-vástádâsâi iähtun lâi västidem jieijâs noomáin, ko koččâ 
mâšluámáttuvâi  koččâmâšah  kieđâvuššii  sii  virgekenigâsvuođáid  kullee  aašijd.  Koččâmâšluámát 
tuvah vuolgâttuvvojii ohtsis 84 suomâkielâlâš pittád já lasseen jyehi kieldân toimâttuvvojii sämikie 
lâlâš koččâmâšluámáttuvâi jurgâlusah suullân 10 - 20 pittád/kieldâ. Koččâmâšluámáttâh 2 (lahtos 2) lii  rahtum  kieldâi  pargei  västidemnáál  já  toos  pivdojuvvojii  vástádâsah  nomâttemmin.  Kieldâi 
pargei luámáttuvah vuolgâttuvvojii ohtsis 1530 pittád sehe lasseen sämikielâlâš jurgâlusah suullân 
100 – 150 pittád. 
Sämikuávlu  staatâ  virgeomâháid  toimâttuvvojii  80  koččâmâšluámáttâhhâd  3  (lahtos  3)  já  sämi 
kielâlâš jurgâlusah suullân 30 pittád. Luámáttâh västid koččâmâšâidis peeleest koččâmâšluámáttuv 
1  já  lii  čujottum  siämmáálágánin  hovdâtääsi  virgealmaid.  Meiddei  sii  pivdojii  västidiđ  jieijâs 
noomáin. Staatâ já staatâ sierânâsohtâduvâi pargei koččâmâšluámáttâh 6 (lahtos 6) vuolgâttuvvojii 
636 pittád já sämikielâlâš luámáttuvah suullân 100 pittád. Luámáttâh västid koččâmâšâidis peeleest 
kieldâi pargei koččâmâšluámáttuv (lahtos 2) já vástádâsah pivdojii nomâttemmin. 
Sämikuávlu  ulguupiäláid  staatâ  ohtâduvváid,  finnodâhlájádâssáid,  sierânâsohtâduvváid,  palgâsij 
ovtâstusân  já  ministeriöid  toimâttui  koččâmâšluámáttâh  3,  mut  ij  pargei  koččâmâšluámáttâh  6,  ko 
sii toimii sämikuávlu ulguubeln. Sämikuávlu palgâsáid toimâttui västidemnáál koččâmâšluámáttâh 
3,  mut  ij  luámáttâh  6,  ko  palgâsijn  iä  lah  eidusâš  pargeeh.  Tah  koččâmâšluámáttuvah  vuolgât 
tuvvojii ohtsis 72 sehe motomeh sämikielâlâš jurgâlusah palgâsáid. Koččâmâšluámáttuvâi sajan ličij 
puáhtám  pivdeđ  ovdâmerkkân  ministeriöin  tuše  ciälkkámuš  säämi  kielâlaavâ  olášuumeest,  mut 
viggâmužžân  lii  lamaš  kavnâđ  ohtsijd  tarkkuustâllâmmittárijd  koččâmâšluámáttuvâi  vievâst,  moi 
guin  säämi  kielâlaavâ  olášume  puáhtá  mittediđ  já  čuávvuđ,  já  ciälkkámušâin  tágárijd  mittárijd  lii 
máhđuttem kavnâđ. 
Puohháid sämiservijd (22 pittád) vuolgâttui jieijâs koččâmâšluámáttâh 4 (lahtos 4) suomâkielân já 
seervi  virgálâš  sämikielân.  Seervijn  koijâduvvojii  vuáttámušah  säämi  kielâlaavâ  olášuumeest  já 
sämikielâlâš palvâlusâi toimâmvuođâst. Sämiorganisaatioid já säämi ovdâsteijee orgaanáid lii vuol 
gâttum koččâmâšluámáttâh 5 (lahtos 5) oovce pittád já sämikielâlâš luámáttuvah 10 pittád. Luámát 
tuvah sulâstittii koččâmâšâidis peeleest kieldâi já staatâ ovdâsvástádâsulmui koččâmâšâid (luámát 
tuvah 1 já 3), mut lasseen lii koijâdum sämikielâlâš palvâlusâi olášuumeest, já luámáttuvâst láá oht 
siih koččâmâšah sämiseervij koččâmâšluámáttuvâiguin (luámáttâh 4). Sämiorganisaatioi pargei luá 
máttâh 7 (lahtos 7) toimâttuvvojii 92 pittád já sämikielâlâš luámáttuvah 70 pittád. Koččâmâšah väs 
tidii iänááš oosijn staatâ já kieldâi pargei koččâmâšluámáttuvâi koččâmâšâid (luámáttuvah 2 já 6). 
Ohtsis koččâmâšluámáttuvah láá vuolgâttum neelji kieldân, käävci kieldâovtâstumán, 55 sämikuáv 
Sisašijministeriö, olgoašijministeriö, Itella, kävppi- já ráhtulâšvuođâministeriö já staatârääđi kanslia iä västidâm 
koijâdâlmân, pic toimâttii ciälkkámuš. 
lu staatâ piälán, 70 sämikuávlu ulguupiäláá staatâ virgeomâhâžân, 22 sämiservijd já 10 sämivirge 
omâhâšpiälán. Ohtsis koččâmâšluámáttuvah vuolgâttuvvojii 169 jieškote-uv piälán. Ohtsis puohah 
koččâmâšluámáttuvah láá vuolgâttum 2525 pittád + sämikielâlâš jurgâlusah suullân 200 pittád. 
Olesvästidemprooseent lii uáli váádduh árvuštâllâđ, ko puoh sämikuávlu kieldâi já staatâ ohtâduvâi 
hoovdah iä almottâm pargojuávhus mere nuuvtko pivdui. Meiddei njuolgist vuolgâttum koččâmâš 
luámáttuvâi  viärdádâllâm  macâttum  koččâmâšluámáttuvâi  miärán  ij  pyevti  toollâđ  lyetittitten,  ko 
luámáttuvah láá vuolgâttum paijeelmiärásâžžân. Uási vuástáväldeepeelijn láá tagareh, kiäi virgeke 
nigâsvuođáid  el.  haldâšemlattimlaavâ  vuáđuld  koijâdâlmân  västidem  kulá,  já  meid  peleh,  kiäid  ij 
pyevti  kenigittiđ  västidiđ  (el.  sämiseervih).  Koččâmâšluámáttuvah  toimâttuvvojii  169  jieškote-uv 
piälán,  já  toid  finnejuvvojii  109  vástádâssâd  jo-uv  koččâmâšluámáttuvâin,  ciälkkámušâin  tâi 
almootmáin  et  säämi  kielâlaahâ  ij  kuoskâ  sii.  Västidemprosenttân  šoodâi  taan  vuáđuld  65  %. 
Čiččâm peellid almottii, et säämi kielâlaahâ ij kuoskâ sii. Lasseen ohtâ peeli almottij, et säämi kie 
lâlaahâ ij kuoskâ tom, mut tast peerusthánnáá tot almottij, et nuávdit säämi kielâlaavâ. Tarkkuus 
tâlmáin virgeomâhâšpeelij vástidemprooseent, ađai váldojeh meddâl sämiseervih já palgâseh, šadda 
västidemprosenttân 75 % (134 vuolgâttum peellid já 100 vástádâssâd). Sämiseervij uásild västidem 
prooseent  lii  36  %  (8  vástádâs).  Palgâsijn  tuše  ohtâ  västidij  koijâdâlmân  já  palgâsij  ovtâstume 
västidij  oovtâ  luámáttâhân.  Oleslávt  puáhtá  árvuštâllâđ,  et  västidemprooseent  puáhtá  toollâđ 
lyetittitten já kelijdeijen ko tarkkuustâlloo jieškote-uv peelijn puáttám vástádâsâid toi peelij iähtun, 
kiäid  koččâmâšluámáttuvah  láá  vuolgâttum.  Tavlustâhân  1  láá  čuákkejum  sämikuávlu  kieldâin  já 
staatâ ohtâduvâin finnejum vástádâsâi mereh já sunde čäittee västidemprosenteh toi oosijn, ko taid 
lii  puáhtám  rekinistiđ.  Almoslávt  árvuštâlloo,  et  koijâdâllâmtutkâmuš  addel  lyetittittee  puáttus,  ko 
stuorrâ váldusist, tegu taam-uv koijâdâllâmtutkâmušâst, västidemprooseent lii paijeel 30 %. 
Puáhtá  ettâđ,  et  puoh  kuávdášlâš  peleh  láá  västidâm  koijâdâlmân  (kj.  lahtos  8).  Stuárráámus  váá 
juvvuotâ já merhâšitteemus lii tot, et Suáđigil kieldâ lii áinoo kieldâ, mast ij lah macâttum ohtâgin 
koččâmâšluámáttâh  1.  Suáđigil  uážžu  enâmustáá  sämikuávlu  kieldâin  kyevtikielâlâšvuođâtorjuu 
kieldâ  ässeelohomere  vuáđuld,  já  koijâdâlmân  västidhánnáá  kyeđđim  loptee  táin  oosijn  koččâmâ 
šâid. Tooimâ proojeektpargee lii vala sierâ váldám ohtâvuođâ kieldâ ovdâsvástádâsulmui já adelâm 
laseääigi vástádâssáid, mut koččâmâšluámáttuvah iä macâttum lase ohtâvuođâväldim maŋa. Nubbe 
Tah lijjii Seenaat-kidânjâsah, staatâášáskutteevirgádâh, aalmugregisterkuávdáš, áimutiettuu lájádâs, TEO, Itella já 
paateent- já registerhaldâttâs. Sämikuávlu máttááttâskuávdáá vástádâs mield säämi kielâlaahâ ij kuoskâ tom, mut tast peerusthánnáá SAKK västidij, et nuávdit säämi kielâlaavâ. 
váájuvvuotâ lii nuorttâlâšrääđi já nuorttâsämmilij sijdâčuákkim vástádâsâi váilum. 
Nuorttâlâšrääđi pargee mield vástádâsah lijjii postâdum sämitiigán, mut vástádâsah iä lamaš puáttám sämitiigán. 
Porgemáánust 2007 pivdui nuorttâlâšrääđi västidiđ koijâdâlmân vala nube keerdi. Tobbeen ij lah kuittâg puáttám vástádâs 29.9. räi. 
Tavlustâh 1 Sämikuávlu kieldâi já staatâ ohtâduvâi vástádâsah já västidemprosenteh 
Peeli Pargei meeri ive 2006 loopâst 
Macâttum luámáttuvah (luámáttuvah 1, 2, 3 já 6) 
Vástádâs- prooseent 
Iänuduv kieldâ   39 % Muonio-Iänuduv aalmugtiervâsvuođâpargo kieldâovtâstume 64,2  55 % 
Aanaar kieldâ 426,38  43 %  Suáđigil kieldâ 513 fastâ + 166 meriáigásâš pargeeh  51 % ; + meriáigásâš   38 %  Ucjuv kieldâ suullân 130  45 % Tave-Laapi kuávluohtsâšpargo kieldâovtâstume   50 % 
Meccihaldâttâs, Laapi luándupalvâlusah   9,8 % 
Paje-Laapi luándukuávdáš   71 % Njuárgám räjikocceemsajattâh   75 % Räjijáágárkomppania   63 % Njiävđám räjikocceemsajattâh   63 % Räji-Joovsep räjikocceemsajattâh   4 % Virdáánjaargâ räjikocceemsajattâh   42 % 
Meccihaldâttâs / meccitoimâ Nuorttâ-Lappi 
Aanaar vuoigâdvuođâiše ?  - Laapi ortodoksâlâš servikodde ?  - Ucjuv vuoigâdvuođâiše ?  - Suáđigil kihlekodevirgádâh   60 % Aanaar-Ucjuv kihlekodde    48 % Aanaar servikodde   35 % Ucjuv servikodde ?  - Kietâruottâs kihlekodde   87 % Laapi etikuávdáš   71 % Kittâl vuoigâdvuođâišetoimâttâh, Iänuduv uálgitoimâttâh 
AIL Aanaar   125 % Tave-Laapi pargovyeimitoimâttâh, Suáđigil toimâpäikki   10 % 
Tuodâr-Laapi luándukuávdáš   125 % AIL Muonio   150 % AIL Iänuduv uálgivuástáväldim   100 % Laapi eennâmmittedemlájádâs   2 % Suáđigil servikodde   - Tave-Laapi viärutoimâttâh (Muonio, Suáđigil já Avveel toimâpääihih)   74 % 
Tuodâr-Laapi pargovyeimitoimâttâh, Iänuduv toimâpäikki   - 
Suáđigil AIL   88 % Tave-Laapi pargovyeimitoimâttâh Ucjuuhâ   71 % 
Meccihaldâttâs, Kilbisjäävri luándutáálu   - 
Taavaapiälááš tullipirrâdâh   - Ucjuv tulli ?  - Laapi maistraat, Kittâl ohtâdâh   100 % Suáđigil vuoigâdvuođâišetoimâttâh   100 % 
Laapi räjikosáttâh   - 
Vástadâsah  sämikuávlu  kieldâin/kieldâovstumijn  maccii  ohtsis  606  pittád.  Sämikuávlu  staatâ 
Pargei meeri vuáđuduvá siärvus ovdâsvástádâsulmuu almottem ive 2006 loopâ pargei miärán tâi jis taggaar ij lah kevt 
timnáál, te ohtâduv hoovdâ almottâsân. Västidemprosenteh iä lah absoluutliih, pic sundeadeleijeeh, ko ovdâm. meriáisij kevttim muttuustâl jieškote-uv iveaaigijn. Motomijn tilálâšvuođâin, mast västidemprooseent lii paijeel 100 %, lii hovdâ vissâ-uv tiävdám sehe hoovdâ já pargee luámáttuvâid tâi pargei meeri lii muttum ive 2006 loopâst. 
ohtâduvâin  maccii  214  vástádâssâd.  Sämikuávlu  ulguupiäláá  peelijn  maccii  51  vástádâssâd/almot 
tâssâd/cilkkámuššâd.  Sämiorganisaatioin  pottii  ohtsis  77  vástádâssâd  já  sämiseervijn  8.  Ohtsis 
vástádâsah pottii 956 pittád. Sämikielâlâš vástádâsâi meeri lii sierânistum tavlustâhân lahtosist 9. 
Čielgiittâs  tiäđuintres  lii  tarkkuustâllâđ  säämi  kielâlaavâ  olášume  kvantitatiivlávt,  koččâmâšluá 
máttuvâi pehti finnejum tiäđu vievâst. Koččâmâšluámáttâhamnâstuv vijđesvuođâ keežild koččâmâš 
luámáttuvâi  tiäturân  vyeijim  ostui  uástupalvâlussân  ulguupiäláá  finnoduvâst.  Tutkâmamnâstâh 
vuoijui  SPSS  for  Windows  15.0  –  ohjelmân.  Tutkâmamnâstuv  analystem  tovváin  tooimâ  proo 
jeektpargee  oovtâst  ulguupiäláin  finnoduvváin,  mii  västidij  analystem  teknisâš  olášutmist.  Ko 
čielgiittâs  uáivilin  lâi  čielgiđ  säämi  kielâlaavâ  olášume,  te  eidusâš  miärálâš  tutkâmušlâš  vyevih  já 
lovottuvlâš testaameh kuáđđojii porgâhánnáá já riemmui valdâleijee amnâstuv pyevtitmân. 
Miärálâš  ađai  kvantitatiivlâš  tutkâm  algâruottâseh  láá  luándutiettust.  Ton  vievâst  lii  halijdum 
kavnâđ  almoonmij  tâi  aašij  koskâsâš  merikoskâmiäldásâš  ohtâvuođâid.  Miärálâš  tutkâm  viggá 
nuurrâđ  objektiivlâš  tiäđu,  mii  lii  vuálgus  njuálgu  áiccuhuámmášuumeest  já  loogilâš  juurdâšmist, 
mii vuáđuduvá huámmášuumijd. Tutkâmčuásáttâh lii táválávt tärkkilávt räijejum já huámmášume 
amnâstâh kalga heiviđ miärálâš ađai nummeerlâš mittedmân. Puátuseh já juurdâpuátuseh vuáđudu 
veh  huámmášumeamnâstuv  lovottuvlâš  analystmân,  el.  valdâlmân  prooseenttavlustuvâi  vievâst  já 
puátusij merhâšitteevuođâ lovottuvlâš testaamân. Kvantitatiivlâš tutkâm kovvee já tulkkoo almoon 
mijd  tiettuu  almos  logiika  miäldásávt  oovdedmáin  nuuvt  tärhis  mettedemvuovijd,  ko  máhđulâš, 
nurâmáin  tutkâmamnâstuvâid  ovdâm.  ovdâsteijee  aalmugváldusij  vuáđuld  já  heivitmáin  lovottâh 
tiettuu  vuovijd  finnejum  amnâstuvváid  rievtis  juurdâpuátusij  tohâmân.  Luámáttâhkoijâdâllâmtiätu 
luokittâlloo iänááš kvantitatiivlâš tiättun. 
Koijâdâllâmluámáttuvâin uási koččâmâšâin láá ávusmielâliih já jyehi koččâmâšluámáttuv loopâst lii 
saje oovdânpyehtiđ jieijâs jurduid säämi kielâlaavâst já ton toimâmvuođâst. Koččâmâšâi vástádâsah 
láá litteristum toimâsuorgij mield já toh kiävttojeh analyysuásist já tekstâ kieđâvuššoo táárbu mield 
nuuvt,  et  västideijee  persovnvuođâ  ij  pyevti  tubdâđ.  Hovdáid  čujottum  luámáttuvâi  ávus  tiäđoid 
čujottuvvoo  teevstâst  ohtâduvâi  mield,  ij  kuittâg  noomáin,  ko  hoovdâi  uáinuh  nabdojeh  lemin 
siämmááh ko pargosiärvus uáinu. 
1.3  Ulme já merhâšume 
Sämitige kielârääđi lii miäruštâllâm čuákkimistis 1/2005 sämikielâ tile čielgejeijee tutkâm uáivil já 
siskáldâs.  Sämikielâ  tile  čielgejeijee  tutkâm  miäruštâllui  juáhásiđ  siskáldâsâs  peeleest  kuulmâ 
tarkkuustâllâmčuásáttâhân já mittomiärán, maid láá sämikielâ kevttim, säämi kielâlaavâ olášume já 
virgeomâhái  sämikielâ  táiđu.  Sämmilij  sämikielâ  kevttim  tutkâm  ferttij  resurssij  vááijuvvuođâ 
keežild kyeđđiđ taan kielâlaavâ toimâmvuođâ kieđâvuššee čielgiittâs ulguubel, veikkâ tarkkuustâl 
lâmsaje ličij eromâš tehálâš säämi kielâlaavâ vaikuttâsâi já olášume árvuštâldijn. 
Čielgiittâs ulmen lii pyehtiđ uáinusân, mon pyereest ive 2004 aalgâst vuáimán šoddâm uđâsmittum 
säämi  kielâlaahâ  lii  olášum  sämmilij  kielâlâš  vuoigâdvuođâi  tááhust.  Uáivilin  lii  tutkâđ  sämmilij 
kielâlâš  vuoigâdvuođâi  olášume  uáli  ovtâskâssajasávt  toimâsyergimiäldásâš  koččâmâšluámáttuvâi 
vievâst  jieškote-uv  staatâ  virgeomâháin,  tuámustoovlijn,  sämikuávlu  kieldâlâš  virgeomâháin,  kiel 
dâovtâstumijn sehe staatâ tâi kieldâ omâstem siärvásijn já finnodâhlájádâsâin sämikuávlust. Tehálâš 
lii  ain-uv  finniđ  čielgâsân,  mon  pyeri  lii  säämi  kielâlaavâ  tubdâmuš  kieldâi  já  staatâ  pargei  já 
virgeomâhái  koskâvuođâst  já  láá-uv  säämi  kielâlaavâ  keežild  šoddâm  nubástusah  virgeomâhái 
sämikielâ kevttimân já tooimân. Virgeomâhâštääsist lii tehálâš tutkâđ, maht virgeomâhái tieđettem 
lii  olášum  sämikielân.  Ovtâskâssajasâš  virgeomâhâšsierriistâllâm  toimâsuorgijmield  addel  máhđu 
lâšvuođâ tarkkuustâllâđ, moin peelijn kielâlaahâ lii tuáimee já kost ličij ovdedem tárbu. 
Sämmilij sämikielâ kevttim já uáinuid säämi kielâlaavâ olášuumeest tutkoo sämiseervij já sämior 
ganisaatioi uáinui pehti. Kielâkevttei uáinuh láá viggum čielgiđ sämikuávlu kieldâi já staatâ pargeid 
čujottum  koččâmâšluámáttuvâiguin  sehe  sämiorganisaatioid,  sii  pargeid  já  sämiservijd  čujottum 
koččâmâšluámáttuvâiguin. 
Čielgiittâs nubbe ulme lii uáli anolâš: maggaar lii virgeomâhái já pargei sämikielâ táiđu. Koččâmâš 
luámáttuvâi vástádâsâi vuáđuld čielgejuvvoo, pasteh-uv virgeomâhááh, kiäid säämi kielâlaahâ kuás 
ká,  palvâliđ  sämikielâlâš  aalmug.  Čielgiittâs  čuásáttâhjuávkkun  láá  taam  ohtâvuođâst  sämikuávlu 
kieldâi já staatâ virgehaldâšeijeeh já pargeeh. Čielgiittâsâst tarkkuustâlloo láá-uv uđđâ säämi kielâ 
laavâst  lamaš  vaikuttâsah  virgeomâhái  sämikielâ  kevttimân  já  sämmilij  kielâlâš  vuoigâdvuođâi 
olášuumán sehe viärdádâlloo virgeomâhái sämikielâ tááiđu já palvâlemtääsi ovdil ive 2004 kielâlaa 
vâ já ton maŋa. 
Sämikielâlâš äššikirjij uásild kuávdášlâš takkuustâllâmčuásáttuvah láá virgálâš äššikirjij, tegu laavâi já asâttâsâi, njuolgâdusâi, luámáttuvâi já tiäđáttâsâi finnim sämikielân. Kirjálâš sämikielâlâš palvâ 
lemtääsi lasseen lii tehálâš čielgiđ virgeomâhái njálmálâš sämikielâlâš palvâlemtääsi já maht njál 
málâš  sämikielâlâš  palvâlusah  turvâstuvvojeh.  Kuávdášlâš  koččâmâššân  luptâneh  virgeomâhái  sä 
mikielâ  njálmálâš  já  kirjálâš  mättim,  tulkkâpalvâlusâi  tääsi  já  keellijdvâšvuotâ,  pargei  sämikielâ 
oppâmmáhđulâšvuođah sehe maht pargoadeleijee tuárju pargei sämikielâ oppâm. Lasseen lii tehálâš 
čielgiđ magarijn pargoin sämikielâ mättim kiäččoo hiättun tâi pargo hoittám iähtun. Meid staatâ já 
kieldâi torjuu já ton tääsi pargei sämikielâ oppáid kalga čielgiđ. 
1.4  Čielgiittâs tuávááš 
Sämmiliih  láá  puárásumos  tubdum  aalmugjuávkku  sämmilij  asâttem  kuávluin.  Sämmiliih  kuleh 
Tave-Fennoskandia  tállán  jieŋâääigi  maŋa  asâttâm  ulmui  maajeeldpuátteid.  Suomâ  sämmilij  loho 
meereest  láá  viärukyeddimtiäđoid  vuáđuduvvee  tiäđuh  maŋaškoskâääigi  rääjist  já  lohomeeri  tär 
hismuvá tááláá ääigi kulij puáđidijn suullân 9500 Suomâ sâmmilâžžân. 
1900-lovvoost  sämmilij lohomeeri  lii  tutkum  aalmugtieđâlávt  sämikomitea,  sämirääđi,  sämitige  já 
säämi  parlameentâ,  Säämi  čuovviittâsseervi  já  staatâlâš  aalmugrekinistem  tooimâst.  Sämmilij  aal 
muglovottuvah já lovottistemvyevih já tađe mield meiddei áárvuh sämmilij lohomeereest muttuus 
teleh lovottuvâimield. 
Vuosmuš  säämi  kielâlaahâ  šoodâi  Suomâst  vuáimán  ive  1992  aalgâst  já  tot  kenigitij  staatâ 
virgeomâháid  kevttiđ  sämikielâ  sämmilijguin  ášástâldijn.  Laahâ  ij  luptim  sämikielâ  virgálâš  sajat 
tuv. Sämikielâ kevttim virgeomâháin ij lah lamaš kuittâg luándulâš já tot lii kevttum tuše talle, ko 
sehe äššigâš já ääši tipšoo virgealmai lává máttám sämikielâ tuárvi pyereest. Laahâ ij vaattâm virge 
almain sämikielâ tááiđu ubâ sämikuávlustkin. Sämmiliih láá annaam laavâ keellijdmettumin sämmi 
lij  kielâlâš  vuoigâdvuođâi  olášume  tááhust.  Taat  poođij  oovdân  sämmilij  kuullâmtilálâšvuođâin, 
moh uárnejuvvojii ive 1998 sämikuávlust tááláá säämi kielâlaavâ valmâštâllâm ohtâvuođâst. Säm 
milij almos uáinu lii lamaš, et tuotâvuođâst sämikielân ij lah máhđulâš ášástâllâđ virgeomâháin, ko 
virgealmaah iä määti sämikielâ. 
Almosluándusâš kove sämikieltáiđusâš virgealmai meereest vuosmuu säämi kielâlaavâ ääigi addel 
säämi  kielâlaavâ  uđâsmittempargojuávhu  juovlâmáánust  2000  toohâm  vijđessiähá  čielgimpargo. 
Ovdâčielgiittâsâst Näkkäläjärvi 2006 lii kieđâvuššum tärhibeht Suomâ sämmilij lohomeeri historjá jieškote-uv aaigijn. 
Taan čielgiittâsân ij lah keččum máhđulâžžân lasettiđ nomâttum tiäđuid. 
Kirjáliih  koččâmâšah  vuolgâttuvvojii  sämikuávlu  kieldáid,  servikuddijd  já  staatâ  virgeomâháid, 
sehe  sämikuávlu  ulguupiäláid  staatâ  virgeomâháid,  kiäi  toimâkuávlun  sämikuávlu  kulá.  Puoh 
virgeomâhááh  kiäid  koččâmâšah  vuolgâttuvvojii,  västidii  koijâdâlmân,  eereeb  Iänuduv  kieldâ  já 
palgâsij ovtâstus. 
Koijâdâlmân  uásálistii  ohtsis  817  parged.  Sist  600  ađai  73,4  prosenttid  iä  iberdâm  sämikielâ.  97 
olmožid  (11,9  prosenttid)  almottii  jieijâs  pasteđ  táárbumield  kevttiđ  sämikielâ  jieijâs  pargoost. 
Maŋeláá mainâšum ulmuin 73 (8,9 prosenttid) lijjii eenikielâs peeleest sämikielâliih. Tuše suomâ 
kieltáiđusâš  já  suomâ-  et  sämikieltáiđusâš  pargei  kooskân  paasij  120  pargee  juávkku,  mast  sämi 
kielâ  iberdii  tuše  59  olmožid  (7,2  prosenttid)  já  sämikielâ  sárnuu  ucánjáhháá  61  olmožid  (7,5 
prosenttid).  Taan  juávkun  kullein  sämikielâ  táiđu  ij  lamaš  kuittâg  nuuvt  pyeri,  et  sii  puávtáččii 
kevttiđ sämikielâ jieijâs pargoost. Sämikieltáiđusâžžân puáhtá nabdeđ tuše taid ulmuid, kiäh pasteh 
kevttiđ  sämikielâ  jieijâs  pargoost  sämikielâ  kevttimist  virgeomâháin  adelum  laavâ  uáivildem  oo 
leest.  Sämikielâ  mattii  čäälliđ  44  parged  ađai  suullân  5,4  prooseent.  Nuuvtpa  säämi  kielâlaahâ  ij 
čielgiittâs mield olášum virgeomâhâšpeelijn, já eromâš hyeneeht aanaar- já nuorttâsämikielâ uásild. 
Riehtiministeriö kielâaašij ráđádâllâmkoodán nomâttum sämitige ovdâsteijee kielâaašij ráđádâllâm 
koodán  toohâm  ciälkkámuš  mield  ive  2004  aalgâst  vuáimán  šoddâm  uđđâ  säämi  kielâlaahâ  ij  lah 
lasettâm  luándulâš  sämikielâ  kevttim.  Ton  mield  uđđâ  säämi  kielâlaavâst  iä  almoslávt  juurdâštijn 
lah  lamaš  vaikuttâsah  sämikielâ  kevttimân  já  sämmilij  kielâlâš  vuoigâdvuođâi  olášuumán.  Säämi 
kielâlaavâ olášume iästun lii tohálâš sämikieltáiđusâš pargojuávhu váilum máttááttâsâst, palvâlem 
pargoin  já  sierânâsäššitobdeepargoin.  Sämiseervij  tááhust  váádduh  lii  sämikieltáiđusâš 
reekkigtuállei vááijuvvuotâ, mon keežild seervij reekkigtuálu ferttee toohâđ suomâkielân. 
Ive  1994  aalgâ  rääjist  lii  puáhtám  almottiđ  aalmugregisterân  eenikiellân  sämikielâ.  Aalmugtiätu 
vuáháduvâst ij lah kuittâg lamaš máhđulâšvuotâ finniđ sierânistum tiäđu jieškote-uv sämikielâ eeni 
kielânis  almottâm  meereest.  Aalmugregistervuáhádâhân  sämikielâ  almottem  eenikielânis  lii  iävtu 
lâš, já maaŋgah iä velttidhánnáá tieđe tággáár máhđulâšvuođâst. Ive 1994 rääjist puovtij sämikielâ 
almottiđ eenikielânis aalmugtiätuvuáhádâhân.  Ive 2003 roopâ räi eenikielânis sämikielâ láá almot 
tâm  1704  olmožid,  mii  västid  0,03  prooseent  ubâ  eennâm  aalmugist.  Kalga  kuittâg  huámášiđ,  et 
eidu  ovdil  ive  1994  sämikielâid  sárnoo  sämmiliih  láá  almottâm  eenikielânis  suomâkielâ,  veikkâ 
návt  tuođâlávt  ij  ubâ  sáttám  leđegin.  Aalmugtiätuvuáháduv  eenikielâst  nuurrum  tiäđuh  kiävttojeh 
tuše lovottemuáivilist, ige tiätu vaikut virgeomâhái palvâlemkielân. 
1.5  Sämikielâi já sämikielâlâš máttááttâs tilálâšvuotâ 
Veikkâ säämi kielâlaahâ ij kuoskâ njuolgist máttááttâs- já peivitipšopalvâlusâid, lohtâs äšši kuittâg 
aldasávt säämi kielâlaahân já sämmilij kielâlâš vuoigâdvuođâi olášuumán. Taan pittáást kieđâvuš 
šoo uánihávt sämikielâ já sämikielâlâš máttááttâs tilálâšvuođâ Suomâst. 
Aikio-Puoskari  mield  lohoive  2003  –  2004  sämikielâlâš  máttááttâs  adelui  486  uáppei,  mast  tave 
sämikielâ  amnâsmáttááttâsâst  lijjii  293  uápped,  aanaarsämikielâ  amnâsmáttááttâsâst  16  olmožid  já 
nuorttâsämikielâ amnâsmáttááttâsâst 23 olmožid. 68,3 % sämikielâlâš máttááttâs pirrâs uáppein fin 
nejii sämikielâlâš amnâsmáttááttâs eenikielâ, viereskielâ tâi päikkikielâ máttááttâsâst. Tavesämikie 
lâlâš  máttááttâsâst  lijjii  135  uápped,  nuorttâsämikielâlâš  máttááttâsâst  vittâ  já  aanaarsämikielâlâš 
máttááttâsâst  14  uápped.  Sämikielâlâš  máttááttâs,  ađai  meiddei  eres  amnâsij  tegu  kielâoopâi  mát 
tááttâs adelui 154 uáppei ađai 31,7 % puohâin sämikielâlâš máttááttâs finnim uáppein. Sämikuávlust 
láá  90  %  puohâin  sämikielâ  máttááttâs  pirrâs  uáppein.  10  %  ađai  47  uápped  finnejeh  sämikuávlu 
ulguubeln  sämikielâ  amnâsmáttááttâs,  main  29  láá  Suáđigil  kieldâ  uáppeeh,  kiäi  aassâmpäikki  lii 
sämikuávlu ulguubeln. 
Sämitige  škovlim-  já  oppâmateriaaltoimâttuv  lovottuv  mield  sämikielâlâš  máttááttâs  finnejeh  taan 
lohoive  (2007  –  2008)  Iänuduv  kieldâst  23  uápped  (-1),  Anarist  57  (+  6),  Suáđigilist  2  (+  2)  já 
Ucjuuvâst 64 (+1) uápped. Ucjuv kirkkosiijdâ já Kärigâsnjaargâ škoovlâin iänááš uási uáppein láá 
sämikielâlâš máttááttâsâst. Anarist sehe  aanaarsämikielâlâš já tavesämikielâlâš máttááttâs finnejei 
jee uáppei lohomeeri lii ucánjáhháá paijaanmin. Nuorttâsämikielâ máttááttâstilálâšvuotâ lii huolâs 
tuttee,  ko  uáppeimeeri  já  nuorttâsämikielâ  kevttim  máttááttâskiellân  orroov  lemin  kiäppánmin. 
Kielâ  oppâamnâsin  nuorttâsämikielâ  máttááttuvvoo  kuittâg  ovdebái  iivij  náálá.  Suáđigil  Vuáčust 
sämikielâlâš máttááttâs aalgij taan čoovčâ vuosmuu keerdi já kielâ amnâsmáttááttâsâst láá škoovlâ 
puoh 30 uápped. 
Sämikuávlu  ulguubeln  sämikielâ  máttááttuvvoo  aldamáttááttâssân  (máttáátteijee  siämmáá  visteest) 
Oulu kuávlust já Ruávinjaargâst ohtsis 19 uápped, Tamperest 6 uáppee já Suáđigil kirkkosiijdâst 34 
uápped. Lasseen Aanaar kieldâ máttáátteijeeh adeleh viermimáttááttâs maŋgáid sämikuávlu ulguu 
piäláid  päikkikuddijd  ohtsis  13  uáppei,  main  olgomustáá  Holland  Rotterdamin.  Viermimáttááttâs 
oovdedmist Säämi máttááttâskuávdáá Säämi virtuaalškovlâ-tooimâst lii merhâšittee rooli. 
Sämikielâlâš  máttááttâs  sämikuávlu  ulguubeln  ij  adeluu  ollágin,  mut  kielâ  máttááttâsân  uáslisteh 
ohtsis 70 vuáđumáttááttâs já luvâttuv uápped. Ulla Aikio-Puoskari (2006) raapoort mield sämikielâ 
Váldu-uásálâš käldeeh láá sämitige máttááttâslovottâh 2007 – 2008 ( www.samediggi.fi) já Aikio-Puoskari 2006. 
já  sämikielâlâš  máttááttâs  finnim  uáppei  lohomeeri  Suomâ  vuáđuškoovlâin  lii  kiäppánâm  suullân 
50:jn  1990-lovo  aalgâ  rääjist.  Vuáđuškoovlâ  pajebuin  luokain  sämikielâlâš  máttááttâs  lii  lassaanš 
kuáttám  iäskán  ive  1999  vuáimán  šoddâm  uđđâ  vuáđumáttááttâslaavâ  já  sämimáttááttâs  kyeskee 
sierânâs  ruttâdemnjuolgâdus  mield,  veikkâ  iheluokain  7  -  9  adeluvvoo  ain-uv  váhá  sämikielâlâš 
máttááttâs.  Aanaar  lii  Suomâ  kieldâin  áinoo,  kost  adeluvvoo  vuáđumáttááttâs  Suomâkielâ  lasseen 
kulmáin sämikieláin. Eres sämikuávlu kieldâin máttááttuvvoo tuše tavesämikielâ. Kove 1. Sämikie 
lâ uáppih Suomâ vuáđuškoovlâin kielâimield sierrejum häämist lohoive 2003-2004. 
Käldee:  Aikio-Puoskari, U. 2006. 
Ive 1980 rääjist lii puáhtám čäälliđ tavesämikielâ pajeuáppeečálusijn vieres kiellân já ive 1994 rää 
jist eenikiellân. Aanaarsämikielâ lii puáhtám čäälliđ eenikiellân ive 1998 rääjist já nuorttâsämikielâ 
ive  2005  rääjist.  Čuovviittâstooimâtärhisteijee  mield  láá  ive  2005  Laapi  lääni  sämikielmáttááttâs 
tavesämikielâ  láá  čáállám  eenikiellân  pajeuáppeečálusijn  3  uáppee,  vieres  kiellân  tavesämikielâ  3 
uáppee  já  nuorttâsämikielâ  vieres  kiellân  3  uáppee.  Ive  2004  tiäđuh  váiluh.  Ive  2003  eenikiellân 
čallii  tavesämikielâ  já  aanaarsämikielâ  kuábbáá-uv  ohtâ  olmooš,  vieres  kiellân  tavesämikielâ  15 
uápped  já  aanaarsämikielâ  kyehti  uáppee.  Ive  2004  rääjist  lii  puáhtám  čäälliđ  nuorttâsämikielâ 
vieres  kiellân  pajeuáppeečálusijn.  Taan  räi  láá  3  uáppee  čáállám  nuorttâsämikielâ  pajeuáppeečá 
Laapi ollâopâttâh lii sämikuávlu aldemus ollâopâttâhškovliittâs adeleijee ohtâdâh. Laapi ollâopâttu 
vâst tavesämikielâ puáhtá luuhâđ šoddâdemtiettui tieđâkoddeest 27 oppâčuágástuvvâd.  Laapi ollâ 
opâttuvâst  vuoigâdvuođânootaar  tohálâžžânšoddâmškovliittâsân  váldojeh  40  oppâiävtuid tevdee 
vigged  já  enâmustáá  kulmâ  sämikieltáiđusâš  oppâiävtuid tevdee  viggee.  Sämikieltáiđusâžžân  nab 
doo viggee, kote lii čáittám sämikielâ tááiđus sämikielâ iskosist. Taggaar sämikielâ mättee viggee, 
kote  mudoi-uv  piäsá  paijeel  tuhhiittem  vättee  olesčuágástâhrääji,  ij  luhhuu  sämikieltáiđusâš  tiätu 
miärán  kullen.  Meid  sämikielâlâš  tiätumeereest  kalga  viggest  já  tuhhiittum  ulmust  leđe  siämmáš 
1 %28 % TS amnâsmáttááttâs 293 
AS amnâsmáttááttâs 16 
NS amnâsmáttááttâs 23 
TS-kielâlâš 135 
NS-kielâlâš 5 
AS-kielâlâš 14 ollâškovlâtohálâšvuotâ  já  pargohárjánem  ko  iärásijn-uv.  Laapi  ollâopâttuv  šoddâdemtiettui  tieđâ 
koddeest  luokamáttáátteijeeškovliittâsâst  láá  väridum  vittâ  oppâsaje  sämikieltáiđusâš  oppâvátámu 
šâid tevdee uáppeid. 
Giellagas-instituut lii Oulu ollâopâttuv humanistlâš tieđâkode sierânâs ohtâdâh, mast máttááttuvvoo 
já  tutkoo  sämikielâ  já  sämikulttuur.  Ohtâduv  oppâamnâseh  láá  sämikielâ  já  sämikulttuur,  maid 
puáhtá  luuhâđ  sierânâs  válduámnâsin.  Giellagas-instituut  pargon  lii  koordinistiđ  sämikielâlâš  am 
nâsmáttáátteijee  škovliittâsân  ucâluvvee  uáppei  oopâid.  Tot  meiddei  uárnee  sämikielâ  amnâsmát 
táátteijen  lohheid  sämikielâ  oopâid  video  -  káiđusmáttááttâssân.  Ive  1999  rääjist  Giellagasast  lii 
puáhtám  tievâsmittiđ  tooleeb  tutkos  já  valmâštuđ  sämikielâlâš  amnâsmáttáátteijen.  Kiiđâ  2004  räi 
škovliittâsân  lijjii  ucâlum  48  uápped,  main  39  väljejuvvojii  škovliittâsân.  Ive  2004  räi  amnâs 
máttáátteijee tutkos lijjii čođâldittám 3 (sämikielâ, matematiik já biologia amnâsmáttáátteijeeh). 
Oulu  ollâopâttuv  talhâstiettuu  tieđâkoddeest  lii  ohtâ  sämmilâštiätumerisaje,  mii  lii  väridum  sämi 
kieltáiđusâš valjimiskoos tuhhiitemnáál čođâldittám ulmui. Valjimiskoos tuhhiitemnáál čođâldittem 
váátá ucemustáá 75 % čuágástâhmiärán olleem talhâstiettuu škovlimohjelmân tuhhiittum vyelemuu 
valjimiskoos čuágástâhmeereest. 
Ruávinjaargâ  áámmátollâškovlâ  lii  sämikuávlu  aldemus  áámmátollâškovlâ.  Ruávinjaargâ  áámmá 
tollâškoovlâst puáhtá luuhâđ luándutiettui syergist; luánduväri- já pirâssyergist; mađhâšem-, piem 
mâm- já ekonomiasyergist; sosiaal-, tiervâsvuođâ- já lihâdemsyergist; tekniik já jotoluv syergist já 
ohtsâškoddetiettui,  finnodâhekonomia  já  haldâšem  syergist.  Ruávinjaargâ  áámmátollâškoovlâst 
puáhtá luuhâđ tavesämikielâ kuttâ oppâčuágástuv. 
Helsig  ollâopâttuvâst  tavesämikielâ,  já  aanaar-  já  nuorttâsämikielâ  kuursâid  puáhtá  luuhâđ  syem 
milâš-ugrilâš  tiettui  lájádâsâst.  Oppâaamnâs  sämitutkâm  kieđâvuš  sämmilij,  sämikielâ,  kulttuur  já 
historjá maaŋgâ tiettuusyergi uáinučievâst. Sämitutkâm puáhtá luuhâđ 20 oppâoho vijđosâš oleslâš 
vuođâst, moos kullee oppâáigáduvâid puáhtá nuurrâđ viehâ rijjâ. 
13 ČUÁKÁNKIÄSU, ALMOS HUÁMÁŠUMEH JÁ LOPPÂJUURDÂPUÁTUSEH 
Taan  muštâlusâst  raportistoo  säämi  kielâlaavâ  olášuumeest  iivijn  2004  –  2006  sämikuávlust  já 
kuávdášlâš sämikuávlu ulguupiäláá virgeomâháin, kiäid säämi kielâlaahâ  kuáská.  Ive 2004 šoodâi 
vuáimán  uđđâ  säämi  kielâlaahâ,  mii  puovtij  puárádâsâid  sämmilij  kielâlâš  vuoigâdvuođáid.  Säm 
miliih  lijjii  kolgâđ  pyehtiđ  taan  maŋa  el.  ášástâllâđ  sämikielân  jieijâs  tâi  suu  hiäđu  kyeskee  ääšist 
sämikuávlu kieldâi já staatâ virgeomâháin. Säämi kielâlaahâ váátá oovtâst sämikielâ toimâttuvváin 
já  säämi  kielâraađijn  adeliđ  sämitiigán  muštâlus  sämikielâ  kyeskee  lahâasâttâs  heivitmist  sehe 
sämmilij kielâlâš vuoigâdvuođâi olášuumeest já kielâtile ovdánmist. 
Suomâ sämmilij tiäđulâšvuotâ jieijâs kulttuurist já tađe mield meiddei kielâstis lii čuuvtij lasanâm 
ive  1995  maŋa.  Talle  sämmilij  vuáđuvuoigâdvuođah  turvâstuvvojii  haldâttâshäämist  já  sämmiláid 
algâaalmugin  nanodui  vuoigâdvuotâ  jieijâs  kielân  já  kulttuurân  tegu  meiddei  vuoigâdvuotâ  sii 
kyeskee jiešhaaldâšmân. Sämikielâ lâi juo ovdeláá finnim jieijâs lahâasâttâs ive 1992 já uđđâ hal 
dâttâshäämist taat nanodui čielgâsánásávt. Nomâttum njuolgâdusah kirjejuvvojii meiddei uđâsmit 
tum  ive  2000  vuáimánšoddâm  vuáđulaahân.  Nuuvtko  páhudui,  sämmilâš  identiteet  lii  nanosmum 
čuuvtij taan maŋa já tot kiävá čielgâsin el. tast, et sämmilij aalmugmeeri lii lasanâm. Suomâ säm 
milij meeri lii ivveest 1995 ihán 2007 lasanâm 2564 ulmuin. Sämmilij oleslohomeeri lii tääl 9425 
olmožid. Sämikuávlu ulguubeln Suomâst ässee sämmilij meeri lii ivveest 2003 ihán 2007 lasanâm 
masa 40 % já tääl tot lii pajelhháá 54 % sämmilij meereest Suomâst. 
Muštâlus  vuáđđun  lii  vijđes  luámáttâhkoijâdâllâm,  mast  169  peeleest  láá  koijâdâllum  el.  tiäđuh 
sämikielâlâš palvâlusâi vijđesvuođâst, sämikielâ tááiđu já kevttim sehe sämikielâ iävtu pargomail 
mist. Čielgiittâs čuásáttâhjuávkkun väljejuvvojii 1) sämikuávlu kieldah; 2) sämikuávlu kieldâi par 
geeh, 3) sämikuávlust tuáimee staatâ ohtâduvah já finnodâhlájádâsah, 4) sämikuávlu staatâ ohtâdu 
vâi pargeeh; 5) sämikuávlu ulguupiälááh staatâ virgeomâhááh, kiäi toimâkuávlun sämikuávlu kulá; 
6)  sämiorganisaatioh  já  -peleh;  7)  sämipeelij  pargeeh  sehe  8)  sämiseervih.  Čuásáttâhjuávhuin 
stuárráámus lâi sämikuávlu kieldâi pargeeh, kiäid vuolgâttuvvojii vááijuv 1400 koččâmâšluámáttuv 
vâd.  Puohnâssân  koččâmâšluámáttuvah  vuolgâttuvvojii  2525  pittád  já  lasseen  sämikielâlâš  jurgâ 
lusah suullân 200 pittád. 
Vástádâsah  finnejuvvojii  109  jieškote-uv  peeleest.  Čiččâm  peellid  almottii,  et  säämi  kielâlaahâ  ij 
kuoskâ  sii.  Oovtâ  pele  almottâs  mield  säämi  kielâlaahâ  ij  kuoskå  tom,  mut  tast  peerusthánnáá  tot nuávdid säämi kielâlaavâ. Penttâ 52 peellid kuođđii ollásávt västidhánnáá koijâdâlmân. Kuávdášlâš 
virgeomâháin  västidhánnáá  kuođđii  el.  Laapi  pirâskuávdáš,  alemus  haldâšemriehti,  máttááttâs 
ministeriö, pirâsministeriö, Suáđigil kieldâ hoovdah já Sämiradio. Västidemprosenttân šoodâi 65 %, 
jis  tarkkuustâlloo  tuše  vuolgâttum  peelijn  finnejum  vástádâsâid  ige  toi  koskâvuođâlâš  mere. 
Stuárráámus čuásattâhjuávhu ađai kieldâi pargei västidemprooseent muttuustâlâi suullân 40 – 50 % 
kooskâ. 
Sämikuávlu  kieldâi  já  staatâ  ohtâduvâi  virgealmain  já  pargein  sárnuh  sämikielâ  eenikiellân  7  % 
puohâin pargein. Meeri lii kiäppánâm ive 2000 čielgiittâsâst vááijuv 2 %. Nubástus lii ton peeleest 
merhâšittee ko váldoo vuotân mon ucce sämikielâ eenikiellân sárnoo pargei juáhvhu koskâvuođâlâš 
uási  lii  kieldâi  já  staatâ  pargojuávhust.  Nube  tááhust  sämikielâ  pargoost  kevttei  uási  lii  lasanâm 
merhâšitteht ive 2000 meereest, nubástus lii 4,8 %. Ko ive 2000 sämikielân puohtii palvâliđ 11,9 % 
kieldâ já staatâ virgeomâháin, ive 2006 sämikielân äššigâšpalvâlem pyehtih adeliđ 14,8 % kieldâ já 
staatâ virgeomâháin ađai 2,9 % eenâb ko ive 2000. Sämikielâ mättimettumij meeri lii mottoom verd 
kiäppánâm: ive 2006 sii lijjii 70,6 %, ko ive 2000 sii lijjii 73,4 %. 
Virgeomâhái sämikielâ tááiđu stivree čuovviittâs- já máttááttâstooimâst já sosiaal- já tiervâsvuođâ 
tooimâst peivitipšolaahâ já máttááttâslaahâ. Peivitipšoost já máttááttâstooimâst pargeeh taheh 36 % 
tom  juávhust,  mii  puáhtá  adeliđ  äššigâšpalvâlem  sämikuávlu  kieldâin  já  staatâ  virgeomâháin 
sämikielân.  Táválávt  ulmuuh,  kiäh  láá  peivitipšoost  já  máttááttâstooimâst,  iä  luhhuu  sämikielâlâš 
äššigâšpalvâlem  adeleijeid,  ko  sii  adeleh  äššigâšpalvâlem  tuše  räijejum  juávkun,  párnáid  já  škov 
lâahasáid  já  nube  tääsi  uáppeid.  Kun  peivitipšo  já  máttááttâstooimâ  ulmuuh  kepiduvvojeh  oles 
prooseentmeereest, te toi uási, kiäh pasteh adeliđ sämikielâlâš äššigâšpalvâlem, kiäppán 9,5 %: ân. 
Tuođâlâš nubástus kieldâi já staatâ ohtâduvâi sämikieltáiđusâš ulmui meereest ij lah tábáhtum. Sää 
mi kielâlaahâ ij lah lasettâm merhâšitteht virgeomâhái sämikielâ tááiđu. Nuuvtpa taas iä lah toohum 
čielgâ  lasattâsah.  Kieldâi  já  staatâ  ohtâduvah  kalgeh  iävtuittáá  pieijâđ  naavzâid  säämi  kielâlaavâ 
olášutmân. Pyeremus vyehi toos lii finniđ puoh uđđâ viirgij já tooimâi iähtun tâi aainâs-uv sierânâs 
ánsun  sämikielâ  tááiđu.  Návt  kalga  lattiđ  meiddei  sämitiggeest  aanaar-  já  nuorttâsämikieltááiđu 
uásild. 
Motomijn kieldâi já staatâ virgeomâháin iä lah tärhis tiäđuh sämikielâi iäruin. Tietimettumvuotâ lâi 
el.  tast,  maid  sämikielâid  kuávlust  sárnoo,  mon  sämikielâ  palvâlus  kuávlust  tarbâšuvvoo  tâi  maid 
sämikielâid virgáduv pargeeh sárnuh. 
Tieđettem  säämi  kielâlaavâst  já  sämmilij  kielâlâš  vuoigâdvuođâin  kalga  lasettiđ.  Jurdâččemvyehi 
säämi kielâlaahân ij uážu leđe taggaar, ko tot lii iänááš sämikuávlu virgeomâháin: reagistem táár 
bun. Sämikielâlâš palvâlusâin ij lah šoddâm luándulâš. Maaŋgâ virgeomâhâžân lii epičielgâs, maid 
säämi  kielâlaavâ  genigâsvuođah,  čáittá  palvâlmis  sämikielân  tâi  sämikielâ  kevttim  ovdedem 
konkreetlávt uáivildeh. Säämi kielâlaahâ váátá čielgâsávt, et virgeomâháin lii ovdâsvástádâs orniđ 
sämikielâlâš  palvâlusâid  sämikuávlust.  Virgeomâhááh  láá  säämi  kielâlaavâ  vuástásávt  sirdám  taan 
ovdâsvástádâs äššigâššáid. Taat uáivild tuođâlávt tom, et sämikielâlâš palvâlusâin ij tieđettuu tuárvi 
vijđáht já maaŋgâin vástádâsâin puáhtoo oovdân et sämikielâlâš palvâlusah iä koijâduu.  Koijâdem 
já faallâm laavâst lii tot čuolmâ, et koijâdem váátá ain meiddei faallâm, ađai virgeomâhááh iä pyevti 
vierâttiđ ovdâsvástádâs äššigâššáid tast, et sii jiejah iä nuávdit säämi kielâlaavâ tuárvi vijđáht. 
Säämi  kielâlaavâ  olášume  váátá  toimâkulttuur  nubástus  sämikuávlu  virgeomâháin.  Táálái  tooimâi 
karttiim, toimâovdâsvástádâsâi čielgâsmittem já aktiivlâš já uásálistee tieđettem sämikielâlâš palvâ 
lusâin  pyehtih  pyerediđ  čuuvtij  sämikielâlâš  palvâlusâi  ornim  já  säämi  kielâlaavâ  olášume.  Säämi 
kielâlaavâ nuávdittem kalga uáiniđ virgeomâháin vuosâsajasávt prosessin ađai ij keelijd, jis laavâst 
lii tieđettum pargosiärvusáid tâi säämi kielâlaavâ vaikuttâsah toimâsuárgán láá smiettum tuše ohtii. 
Virgeomâháin  ličij-uv  luándulâš  ovtâstiđ  säämi  kielâlaavâ  olášume  čuávvum  já  palvâlusâi  karttim 
lahâaasâtlâš oovtviärdásâšvuođâvuávám rähtimân. 
Säämi  kielâlaavâ  olášume  váátá  meiddei  nubástus  sämmilij  kielâlâš  lattiimist.  Jis  ovdánem  sämi 
kielâ kevttimist piso siämmáálágánin, lii aaštâ, et puoh sämikielah pääccih päikkikiellân, já kielâ ij 
kevttuu  virgálâš  ášástâlmist  ollágin.  Tááláá  tiileest  sämikielâlâš  palvâlusâi  vaattâm  uáivild  masa 
jyehi  tove  sierânâsorniimijd,  palvâlem  maŋanuvá  já  suomâkieltáiđusâš  sämmilâš  ij  velttidhánnáá 
paste vyerdiđ sämikielâlâš palvâlem tâi ij tuubdâ tontovváá pirrâs lemin mietimielâlâš sämikielâlâš 
palvâlusâi vatâmân. 
Sämikuávlu kieldâi já staatâ virgeomâhái pargosajeh láá olmoošmere tááhust uceh, já uccâ kieldâin 
ässeeh  tobdeh  távjá  nubujdis,  aainâs-uv  paajeeld.  Tággáár  tilálâšvuođâst  puáhtá  sämikieltáiđusâš 
ulmuin leđe väädis vaattâđ kivkked sämikielâlâš palvâlem, jis ovdil lii piergim suomâkieláin. Aai 
nâs-uv puárásub ulmuin nuorâbeh hyelhih tuáimih virgálâš ášástâlmijn tulkkân tâi tipšoh aašijd sii 
peeleest.  Veikkâ  sämikielâs  peeleest  eenikielâlâš  olmooš  puáhtá  sárnuđ  suomâkielâ  pyereest,  lii 
eromâšávt elilâm ulmuin epivisesvuotâ suomâkielâ kevttimist, já aainâs-uv haaldâšlâš já muálkkáás 
kielâst  sijjân  sáttá  šoddâđ  epivisesvuotâ,  et  iberdii-uv  sii  ääši  olmânáál.  Veikkâ  sämikielâlâš  palvâlusah virgeomâháin iä lah vijđáht vaattum, ij tot meerhâš tom et sämikielâlâš palvâlussáid ij liččii 
tárbu. 
Sämikielâlâš palvâlusâi vaattâm váátá sämmilijn meiddei jieijâs tooimâ já sämisiärváduvah tarbâšeh 
ovdâmeerhâid tain ulmuin, kiäh väättih já finnejeh sämikielâlâš palvâlusâid. Virgeomâhááh kalgeh 
sämikielâ kevttim ovdedemtoimâidiskuin estiđ tagarij tilálâšvuođâi šoddâm, mast sämikielâ kevttim 
lii váádduh tâi tile negatiivlâš. 
Kieldâi ovdâjuurdâtile säämi kielâlaavâ olášutmân ij lah mietimielâlâš. Kieldah uáinih ääši nahcâ 
koččâmâššân  já  siämmást  vájálditeh  et  sii  iä  lah  kiävttám  säämi  kielâlahâasâttâs  adelem  máhđu 
lâšvuođâid pyerrin. Täst čielgâ ovdâmerkkân lii tot, et kieldah iä lah ovdebáá säämi kielâlahâasâttâs 
vuáimánšoddâm maŋa vuáđudâm sämikielâ jurgâleijei viirgijd, veikkâ toid ličij finnim oles staatâ 
torjuu. Säämi kielâlaahâ lii maŋgii oinum nahcâkoččâmâššân. Vala onnáá peeivi-uv virgeomâhááh 
iä lah ain jieijâs uásild kiävttám ävkkin säämi kielâlaavâ ruttâdemmáhđulâšvuođâid. Ovdâmerkkân 
ive 2006 sämikielâlâš palvâlusâi várás uáivildum meriruuđâst kevttui tuše 63,6 prosenttid. Suijâ taas 
ij  pyevti  leđe  mihheen  eres  ko  peerusthánnáávuotâ  sämikielâlâš  palvâlusâi  pyevtitmân,  ko  ruttâ 
demkriisijn hiäiboo sämikuávlu kieldâi vuáđupalvâlusah tarbâšiččii korrâsávt laseruttâdem. 
Kalga  meid  huámášiđ,  et  säämi  kielâlaavâ  pehti  kieldah  tivoh  tolebij  iivij  toimâidis.  Sämikielâlâš 
palvâlusah iä liččii nahcâkoččâmâš, jis virgeomâháin ličij porgum kuhesáigásâš pargo sämikielâlâš 
palvâlusâi pyereedmân juo luuvijd iivijd tassaaš. Kalga meid huámášiđ,  et sämikielâlâš palvâlusâi 
ruttâdem puáhtá meiddei suomâkielâlâš palvâlusâi pyevtitmân ruttâdem, ko harvii sämikieltáiđusâš 
ulmuuh  pargeh  tuše  sämikielâlâš  äššigâšâi  koskâvuođâst.  Šiev  sämikielâlâš  palvâlusâid  kolgâččij 
uáiniđ  meid  kištovalttin,  mon  vievâst  puáhtá  viggâđ  hokâttâllâđ  sämikuávlust  meddâl  varrim  ul 
muid maasâd sämikuávlun. 
Čielgiittâsâst  lii  puáttám  uáinusân,  et  motomeh  virgeomâhááh,  kiäid  säämi  kielâlaahâ  kuáská,  rik 
koh tiäđulávt säämi kielâlaavâ ko sii almotteh, et toh tevdih säämi kielâlaavâ iävtuid velttittitteht tâi 
iä  ollágin.  Lasseen  motomeh  virgeomâhááh  láá  almottâm,  et  tevdih  säämi  kielâlaavâ  iävtuid  ollá 
sávt, veikkâ vástádâsâi vuáđuld tilálâšvuotâ ij tuođâgin lah nuuvt. Jyehi tábáhtusâst taat čáittá tieti 
mettumvuođâ  säämi  kielâlaavâ  vátámušâin  já  nube  tááhust  peerusthánnáávuođâ  säämi  kielâlaavâ 
kuáttá. 
VTT  Kaisa  Korpijaakko-Labba  čielgiittâsâst  tain  virgeomâháin,  kiäh  láá  páhudâm  et  säämi  kielâlaahâ  ij  kuoskâ  sii,  lii  pyereest  já  čielgâsávt  puáttám  uáinusân  syemmilâš  lahâasâttâs  maŋŋaal 
pääccimvuotâ sehe nube tááhust tot, et säämi kielâlaavâst mainâšum virgeomâhâšluvâttâllâm, kiäid 
säämi  kielâlaahâ  kuáská,  lii  epičielgâs  já  kuáđá  saje  tulkkuumáid.  Ciälkkámušâstis  Korpijaakko 
Labba  puátá  ton  puátusân,  et  säämi  kielâlaahâ  kuáská  puohâid  taid  käävci  virgeomâháá,  kiäh  láá 
almottâm,  et  säämi  kielâlaahâ  ij  taid  kuoskâ.  Ciälkkámušâst  Korpijaakko-Labba  iävtut,  et  säämi 
kielâlaavâ virgeomâhâšluvâttâllâm kalga čielgâsmittiđ. 
Aaibâs nubbe koččâmâš lii toh virgeomâhááh, kiäh iä lah västidâm koijâdâlmân já kiäh láá stuorrâ 
meeri  ađai  52  peellid  169:st  iä  västidâm  ollágin  koijâdâlmân.   Puohháid  meiddei  muštottui  koijâ 
dâlmist  šleđgâpostáin.  Tai  virgeomâhái  uásild  ij  pyevti  toohâđ  eres  juurdâpuáttus  ko  ton,  et  táin 
peelijn säämi kielâlaahâ ucášuvvoo. 
Sämiseervijn  já  sämiorganisaatioin  finnejum  vástádâsâi  vuáđuld  säämi  kielâlaahâ  ij  tooimâ  sämi 
kuávlu staatâ já kieldâi virgeomâháin. Jieš laahân ulmuuh láá meid pettâšum, já säämi kielâlaahâ ij 
oro  tuurvâstmin  sämmilij  vuoigâdvuođâid  sämikuávlust  tuárvi  pyereest.  Sämipeleh  já  -seervih  láá 
listodâm tehálumosijd kieldâi já staatâ palvâlusâid, main sämikielâlâš palvâlusah kalgeh leđe vuo 
sâsajasávt  turvâstum.  Peivitipšo  já  vuáđumáttááttâs  mainâšuvvojii  uáli  tehálâš  palvâlussân,  já  toh 
tuáimih-uv vuohâsávt sämikuávlust. Tiervâsvuođâpalvâlusâin puárásijtipšo já eres tiervâsvuođâpal 
vâlusah nomâttuvvojii uáli tehálâš sämikielâlâš palvâlussân. Lii vaidâlittee, et táin toimâsuorgijn ij 
pyevti finniđ sämikuávlust tuárvi vijđáht sämikielâlâš palvâlem. 
Sämiseervih  onnii  staatâ  tehálumos  sämikielâlâš  palvâlussân  sämiradio  já  sämikielâ  tv-uđđâsijd, 
main ij lah fastâ vuogâttâsäigi. Sämiradio ij västidâm koijâdâlmân. Eres teháliih sämikielâlâš palvâ 
lusah  lijjii  etikuávdáš,  mii  ij  palvâl  sämikielân,  tuámustovlih,  pargovyeimitoimâttuvah  já  aalmug 
iäláttâslájádâs (AIL). Puohâin virgeomâháin tuoivui naavcâ sämikielâlâš äššigâšpalvâlmân já sämi 
kielâlâš virgeomâhâštieđettem. 
Sämiseervij já -peelij uáinui mield pyeremus vyehi sämikielâlâš palvâlusâi tuurvâstmân sämikuáv 
lust lii sämikielâlâš palvâlusâi luándulâžžân toohâm. Tááláin palvâlemráhtusáin taat ij lah vala máh 
đulâš,  pic  tot  váátá  staatâ  já  kieldâi  virgeomâháin  prioristim  já  palvâlusâi  vuáválâš  ovdedem. 
Jieškote-uv  haldâšemsuorgij  kooskâ  kalga  lasettiđ  ohtsâšpargo,  vâi  sämmilij  kielâlâš  vuoigâdvuo 
đâid  puáhtá  turvâstiđ  täsipiälásávt.  Sämikuávlust  ij  lah  sämipeelij  já  -seervij  mield  tuárvi  sämi 
kielâlâš  párnái  já  nuorâi  kerho-  já  máttááttâstoimâ.  Sämikielâlâš  kerhotoimâ  puáhtá  párnáid  eidu 
taid  tehálumosijd  luándulâš  kielâkevttimtilálâšvuođâid.  Tutkâmušâi  mield  šaddee  párnáá  já  nuorâ kielâkevttim  ovdánmân  on  tehálâš  uážžuđ  kevttiđ  kielâ  siämmááahasij  párnáiguin  já  nuorâiguin. 
Staatâ,  sämitigge  já  kieldah  kalgeh  riemmâđ  jotelis  toimáid  sämikielâlâš  kerhoi  tohâmân  já  rut 
tâdmân. 
Sämitigge kalga jiejâs uásild ovdediđ meiddei luándulâš kielâkevttimtilálâšvuođâi šoddâm. Pyere 
mus  vyehi  taas  lii  tot,  et  sämitige  virgeomâhááh  já  toimâulmuuh  kevttih  merikoskâsávt  uási 
pargoäigistis  sämmilij  kielâlâš  vuoigâdvuođâi  oovdedmân.  Sämitigge  kalga  leđe  toimâinis  jieijâs 
aalmug  iššeen  já  tuárjuđ  sii  kielâlâš  vuoigâdvuođâi  vyejimist.  Sämitige  toimâttâhân  lii  vuáđudum 
kielâtorvočällee  virge,  mon  ovdâsvástádâssân  lii  säämi  kielâlaavâ  čuávvum.  Sämitige  sämikielâ 
kevttim  ovdedem,  sämmilij  kielâlâš  vuoigâdvuođâi  kocceem  já  sämmilij  tuárjum  kielâlâš  vuoi 
gâdvuođâid  kyeskee  aašijn  kalga  leđe  ubâ  sämitige  pargojuávhu  kyeskee  äšši,  ige  äšši  pyevti  ige 
uážu pääcciđ  tuše oovtâ ulmuu ärdei oolâ. 
Sämikielâlâš  palvâlusâi  luándulâžžân  toohâm  váátá  muneldeijee  vuáháduv  ađai  ko  äššigâš  puátá 
vaattâđ sämikielâlâš palvâlusâid, ij kolgâččii pääcciđ smiettâđ, kost tulkkâ ornâšuvá já maid säämi 
kielâlaahâ uálináál váátá. Kieldáid já virgeomâháid kalga vuáđudiđ äššigâšregisterijd, moid tiäđust 
uv pivdoo äššigâš miettâm já moi pehti stivrejuvvoo sämikielâlâš tieđettem, uárnejuvvoo tulkkâ tâi 
stivrejuvvoo  olmooš  sämikieltáiđusâš  virgejaldâšeijee  luusâ.  Virgeomâhái  almos  tiäđáttâsâin  já 
virgetáálui ravviittâsâin kalga muštâliđ, kiäh pargeeh pyehtih palvâliđ sämikielân, vâi sämikielâliih 
mättih ucâluđ sii luusâ. 
Säämi  kirjekielâ  lii  nuorâ,  já  sämmilâš  rävisolmoošaalmug  ij  lah  velttidhánnáá  luuhâm  säämi 
kirjekielâ škoovlâst tâi pääihist. Sämikieláid šaddeh uđđâ uđâssäänih ubâ ääigi, já sämmiláid kalga 
tähidiđ máhđulâšvuođâid luuhâđ jieijâs eenikielâ. Ruotâ sämitiggeest lii sämikielâlâš rävisolmooš 
aalmug luuhâm- já čäällimtááiđu haahâ. Sämitigge mieđeet ekonomâlâš torjuu säämi rävisolmooš 
aalmugân sämikielâ luuhâm várás. Lii čielgâm, et haahâ lii lamaš miännástuvvee já tárbulâš. Tág 
gáár maali kalga finniđ meiddei Suomâ sämiaalmug várás. 
Sämmilijn  ij  lah  luándulâš  kanava  finniđ  sämikielâlâš  uđâstermâduv,  ko  Suomâst  ij  almostuu  sä 
mikielâlâš  peiviaavis.  Aanaarsämikielân  almostuvá  okkosâš  nettilostâ,  tággáár  kolgâččij  finniđ 
meiddei nuorttâsämikielân. Tavesämikielân almostuveh Taažâst kyehti peiviaavis. Stuorrâ vááijuv 
vuotân lii, et Suomâ sämmiliih iä pyevti luuhâđ Suomâst toimâttum, Suomâ tavesämikielâ suomâ 
nijguin  toimâttum  aavis.  Sämikielâlâš  aavis  taha  luándulâš  kielâkevttimtilálâšvuođâid  já  oovded 
sämikielâ kevttim. 
Taažâ  sämitige  budjetist  sämikielâ  haldâšemkuávlu  sämikielâlâš  palvâlusah  ruttâduvvojeh  ihásávt 
vááijuv 6,3 milj. euroin. Ruttâdem mieđettuvvoo el. sämikielâ haldâšemkuávlun kyevtkielâlâšvuođâ 
tuárjumân  4 800 000  eurod,  sehe  säämi  kielâkuávdáid,  moh  láá  vuáđudum  tavekieldáid,  522 650 
eurod. Ruotâst sämikielâ, suomâkielâ já meän kieli ovdedemtooimah ruttâduvvojeh 650 000 euroin 
ihásávt Norrbotten läänihaldâttâs pehti. Lasseen sämitigge oovded sämikielâ tooimâid 216 000 eu 
roin ihásávt. 
Suomâst sämikielâlâš palvâlusah tuárjojeh ihásávt vááijuv 800 000 euroin. Taat šadda sämikielâlâš 
sosiaal- já tiervâsvuođâpalvâlusâi ruttâdmist sämikuávlu kieldáid, säämi kielâlaavâ heiviittem lase 
koloi  ruttâdmist  sehe  ruttâdmist  kyevtkielâlâš  palvâlusâi  pyevtitmân.  Sämikielâlâš  sosiaal-  já  tier 
vâsvuođâpalvâlusâi  ruttâdem  (600 000,-  €)  stivrejuvvoo  sämitige  pehti.  Kieldâi  kyevtkielâlâšvuo 
đâst  šaddee  koloi  (suullân  55 000  eurod)  ruttâdem  ij  lah  vittádum,  pic  tot  mieđettuvvoo  kieldâ 
ässeelovo  mield.  Säämi  kielâlaavâ  heivitmân  uáivildum  lasekoloid  lii  väridum  ihásávt  jyehimnáál 
riehtiministeriö  haldâšemsyergist  130  000  eurod,  mast  lii  pááccám  iivij  2004  já  2006  ääigi  kev 
tihánnáá  suullân  35  %  já  tuše  ive  2005  ruttâdem  kevttui  masa  ollásávt.  Suomâ  sämikielâlâš  pal 
vâlusâi ruttâdem västid stuáruduvâs peeleest Ruotâ sämikielâlâš palvâlusâi ruttâdem, mut kuávšud 
Taažâ  resurssij  paaldâst.  Kalga  meiddei  huámášiđ,  et  Ruotâst  ij  lah  eidusâš  säämi  kielâlaahâ  pic 
ucceeblohokielâlaahâ. 
Sämikielâlâš palvâlusâi naavcâi lasettem ij lah vijđáht vaikuttâm sämikielâlâš palvâlusâi ovdánmân 
Suomâst.  Ličij  tehálâš  lasettiđ  resurssijd  eidu  toid  peelijd,  main  sämikielâlâš  palvâlusah  tarbâšuv 
vojeh  enâmustáá  tegu  toimâiävtuttâsâin,  moh  taam  čuákánkiäsust  láá  oovdânpuohtum.  Meid  rut 
tâdem vaikuttâsvuođâ kalga pyehtiđ čielgiđ já ruttâdem kevttim kalga čuávvuđ aktiivlávt. Ruttâdem 
finnejeijest kalga vaattâđ säämi kielâlaavâ nuávdittem já sämikielâlâš palvâlusâi ulmelâš vuávám. 
Paijeel peeli Suomâ sämmilijn áásá tááláá ääigist sämikuávlu ulguubeln. Nuuvtpa ferttee koijâdiđ, 
maht sämmilij kielâlâš palvâlusâid já vuoigâdvuođâid puáhtá turvâstiđ sämikuávlu ulguubeln. Suo 
mâ  vuáđulaahâ  täähid  sämmiláid  vuáđulavâlâš  vuoigâdvuođâid  jieijâs  kielân  já  kulttuurân.  Tááláš 
vuáhádâh, mast sämikielâ máttááttâs ornim sämikuávlu ulguubeln páácá  sämmilâšvanhimij aktiiv 
lâšvuođâ  viehân,  áštá  sämmilij  vuáđulavâlâš  vuoigâdvuođâ  jieijâs  kielân.  Nuuvtpa  Suomâ  staatâst 
lii vuosâsajasâš kenigâsvuotâ huolâttiđ sämikielâlâš palvâlusâi tuurvâstmist sämikuávlu ulguubeln. 
Sämiseervij  já  -organisaatioi  mield  sämikielâlâš  máttááttâs  sämikuávlu  ulguubeln  kalga  turvâstiđ 
nuuvt, et tot kalga peessâđ sierânâssajanmäksimvuođâ vuálásâžân já lasseen sämiservijd kalga mieđettiđ ruttâdem sämikielâlâš kerho- já máttááttâstooimâ orniimân. 
Säämi kielâlaahâ lii lasettâm sämikielâlâš jurgâlusâid. Mut puohâin tehálâš suorgijn iä lah valagin 
finniimist  tuárvi  sämikielâlâš  jurgâlusah.  Tááláá  ääigist  kalgeh  virgeomâhááh  pieijâđ  naavzâid 
meiddei  Internet  pehti  tábáhtuvvee  viestâdmân,  ko  tot  lii  virgeomâhái  virgálâš  tieđettem,  já  návt 
säämi  kielâlaavâ  vuálásâš  tieđettem.  Meid  sämitigge  kolgâččij  tieđettiđ  toimâinis  Interneetist  aa 
naar- já nuorttâsämikielân. Jieškote-uv haldâšemsuorgijn váiluh valmâš sämikielâlâš luámáttâhvuá 
đuh,  moi  pehti  sämikielâlâš  ášástâllâm  puáhtá  tábáhtuđ.  Táid  luámáttâhvuáđuid  kalga  jurgâliđ 
sämikielân.  Virgálâš  ášástâllâm  lii  sirduumin  eenâb  já  eenâb  Interneetin.  Sämikielâlâš  palvâlusah 
láá  Internet-ášástâlmist  vala  uáli  vääniht,  já  taid  kalga  turvâstiđ.  Sämikielâlâš  Internet-ášástâllâm 
pehti  puáhtá  turvâstiđ  sämikielâlâš  palvâlusâid  meiddei  sämikuávlu  ulguubel,  jis  palvâlusâi 
vuáváámist nuávdittuvvoo säämi kielâlaavâ. 
Sämikielâ  oopâin  kalga  pargosiärvusijn  movtáskittiđ  sämikielâ  álguoopâid  jottáám  ulmuid  juátkiđ 
opâinis ain ovdeláá, vâi  sii juvsâččii taggaar sämikielâ tááiđu, mii piäiválâš äššigâšpalvâlmist vát 
too.  Pargosiärvuseh  kolgâččij  uáiniđ  taan  meiddei  nahcâkoččâmâššân  ađai  jis  álguoopâi  maŋa 
oopah iä jotkuu, te álguoppáid kevttum äigi já resursseh maneh háská, ko álguoopâi oppâm ij täähid 
tuárvi  šiev  kielâtááiđu,  mii  äššigâšpalvâlmist  váttoo.  Puohháid  virgeomâhâšpeelij  jieškote-uv  toi 
mâsuorgij pargeid kalga tähidiđ siämmáá-árvusijd máhđulâšvuođâid oppâđ sämikielâ 
Almos  kielâlaavâst  já  säämi  kielâlaavâst  ij  lah  sierânâs  kuoddâlemmáhđulâšvuotâ  lahârikkomušâi 
čielgiimân  ige  sanktiovuáhádâh  lahârikkomušâi  estimân.  Oovtviärdásâšvuođâlaahâ  kiäldá  kielâ 
vuáđuld  tábáhtuvvee  olgoštem  já  laavâst  lii  tađe  várás  sierânâs  kuoddâlem-  já  sanktiovuáhádâh. 
Säämi kielâlaahâ lii luándus peeleest juo vuáđuilaavâ-uv keežild uáivilis peeleest sämikielâ já sämi 
kulttuur  alnetuállee.  Rikkomušâi  čielgiimân  já  estimân  lii  uáli  tehálâš,  et  säämi  kielâlaavâ  olášut 
mân rahtuuččij čielgâ kuoddâlem- já sanktiovuáhádâh, mii puávtáččij toimâđ uássin vuoigâdvuođâ 
vuáháduvâid, moh láá juo lemin. 
Säämi kielâlaavâ olášume váátá, et säämi kielâlaahâ piäránkiäččoo tuárvi vijđáht, máhđulijn rikko 
mušâin já vááijuvvuođâin puáhtá kuoddâliđ já et kielâlaavâ rikkomuššáid asâttuvvojeh ráŋgáštâsah. 
Luándulâš vuosmuš ohtâvuođâväldim kuoddâlemaašijn ličij sämitige kielâtorvočällee, kote anaččij 
huolâ  vyeimistorroo  vuoigâdvuođâvuáháduv  ooleest  kuoddâlmij  kieđâvuššâm  vuoigâdvuođâvirge 
omâháin tâi eres máhđulijn peelijn. Säämi kielâlaavâ toimâmvuotâ váátá, et kielâlaavâ rikkomušah 
iästojeh muuneeld kelijdeijeetásásâš sanktiovuáháduvváin. 
Virgeomâhááh kalgeh riemmâđ árvuštâllâđ säämi kielâlaavâ vaikuttâsâid jieijâs toimáidsis já ovde 
diđ  tooimâs  säämi  kielâlaavâ  vátámušâi  miäldásâžžân.  Virgeomâhááh  kalgeh  meiddei  väldiđ  tuo 
đâst  taan  čielgiittâs  toimâiävtuttâsâid  já  riemmâđ  olášitteđ  jieijâs  toimâsyergi  kyeskee  toimâiäv 
tuttâsâid,  vâi  säämi  kielâlaahâ  puáhtá  ubâ  olášuđgin.  Säämi  kielâlaavâ  olášume  váátá  movtijdittee 
tile, mii taha luándulâš kielâkevttimtilálâšvuođâid. 
Toimâiävtuttâsah láá rahtum amnâstuvâst oovdânpuáttám áášij vuáđuld. Iävtuttâsâi motomijn oosijn 
láá kevttum ävkkin Taažâ já Ruotâ sämitige sämikielâ pehtilittem- já ovdedemtooimah. 
Sämikuávlu kieldâid já staatâhaldâšem ohtâduvâid kyeskee iävtuttâsah: 
1. Sämikuávlu  kieldah,  staatâ  virgáduvah/finnodâhlájádâsâh  já  sämiorganisaatioh  kalgeh  tie 
đettiđ já škovliđ merikoskâsávt pargeidis säämi kielâlaavâst. 
2. Sämikuávlu  kieldah,  staatâ  virgáduvah/finnodâhlájádâsâh  já  sämiorganisaatioh  kalgeh  tie 
đettiđ já kuorâttâllâđ tom, maht säämi kielâlaahâ vaikut pargosiärváduv tooimân. 
3. Sämikuávlu kieldah, staatâ virgáduvah/finnodâhlájádâsâh já sämiorganisaatioh kalgeh rähtiđ 
muneldeijee  vuáháduv  tast,  maht  tulkkum  tâi  sämikielâlâš  äššigâšpalvâlem  uárnejuvvoo 
toimâsyergist já kalgeh tieđettiđ aalmugân tain ulmuin, kiäh pyehtih adeliđ äššigâšpalvâlem 
sämikielân. 
4. Säämi kielâlaavâ olášume kalga čuávvuđ budjetekonomia já palvâlusâi kvaliteet mield. Sä 
mikielâlâš  palvâlusâi  pyevtitmân  finnejum  ruttâdem  já  toi  kevttim  kalga  sierânistiđ  budje 
5. Sämikuávlu kieldah já staatâ ohtâduvah kalgeh rähtiđ mittedemvuáháduvâid, maht sämikie 
lâlâš palvâlusâid, toi toimâmvuođâ já vaikuttâs puáhtá mittediđ. 
6. Sämikielâlâš äššigâšpalvâlusâin já toi toimâmvuođâst kalga nuurrâđ merikooskâi äššigâšma 
câttâs já nomâttum macâttâs kalga leđe uássin sämikielâlâš palvâlusâi mittedemvuáháduv já 
árvun sämikielâlâš palvâlusâi toimâmvuođâst. 
7. Äššigâššáid  kalga  aktiivlávt  tieđettiđ  sii  vuoigâdvuođâin  já  säämi  kielâlaavâ  adelem  vuoi 
gâdvuođâin palvâlussáid, tâi talle ovdediđ sämikielâ kevttim säämi kielâlaavâ vaattâm vuov 
8. Säämi kielâlaavâ iävtui tevdim sämikuávlust lii meiddei jurdâččemkoččâmâš. Uássin kieldâi 
oovtviärdásâšvuođâvuáváámijd já täsiárvupargo  kalgeh kieldah já staatâ  ohtâduvah lasettiđ 
pargeidis  tiäđu  sämmilijn,  sii  kulttuurist,  ohtsâškodálâš  sajaduvâst  já  historjást.  Taat  tiätu 
lasettičij ibárdâs säämi kielâlaavâ iävtui kuáttá. Jyehi sämikuávlu kieldân já staatâ ohtâduv 
váid  kolgâččij  orniđ  toimâsuorgij  mield  maaŋgâkulttuurlâšvuođâ-,  oovtviärdásâšvuođâ-  já 
täsiárvuškovliittâs,  mast kieđâvuššuuččii  eres  lasseen  sämmilâšvuotân  já  säämi  kielâlaahân 
kullee ääših. 
9. Sämikuávlu kieldah já staatâ ohtâduvah kalgeh toimâidis oovdettijn ovtâstâllâđ tooimâid já 
viirgijd nuuvt, et tááláš sämikieltáiđusâš pargojuávkku kevttuuččij ävkkin kieldâ tâi ohtâduv 
sämikielâlâš palvâlusâi/tulkkumpalvâlusâi pyevtitteijen. Taan palvâlusâst kalga tieđettiđ äš 
šigâššáid. Kieldâi já staatâ ohtâduvah kalgeh karttiđ toimâsuorgijnis pargee sämikieltáiđusâš 
pargeid já tiäđuštâllâđ sii máhđulâšvuođâ já haalu toimâđ tulkkân. 
10. Sämikuávlu  jyehi  tuáimee  staatâ  já  kieldâ  ohtâduvâst  kalga  leđe  tarbâšân  vijđes  vuáhádâh 
sämikielâ uápui tuárjumân. Škovlimmáhđulâšvuođâin já kielâtááiđu vaikuttâsâin pálkkátmân 
kalga aktiivlávt tieđettiđ pargeid. 
11. Sämikuávlu kieldâlâš já staatâlâš palvâlusâid fällee ohtâduvah kalgeh vuáđudiđ äššigâšregis 
terijd,  main  lii  äššigâš  mietâmâš  äššigâšregisterân,  já  mast  čiälgá  tot  sämikielâ,  moin  sun 
haalijd jieijâs palvâluđ. Registerist kolgâččij čielgâđ, et haalijd-uv äššigâš njálmálâš já kir 
jálâš palvâlusâid sämikielân. Register kolgâččij leđe aktiivlâš kiävtust ain äššigâškuáhtáámij 
ohtâvuođâst já ton vievâst puávtáččij čuosâttiđ sämikielâlâš palvâlusâid. 
12. Nk. sämikielâ kielâlase prooseentlâš mere kolgâččij luptiđ. Tááláš kielâlase ij movtijdit sä 
mikielâ luhâmân. Nubástutmáin pálkkááttemvuáháduv kalga sämikielâ luhâmist toohâđ eko 
noomlávt kyeditteijee. 
13. Nuuvt  kuhháá  ko  aanaar-  já  nuorttâsämikielâ  uásild  ij  lah  virgálâš  kielâtááiđu  čäittim 
/tuhhiittemvuáhádâh  (tegu kielâtutkos) uárnejum, noomât säämi kielârääđi äššitobdeelävdi 
kode,  mon  pargon  lii  tábáhtuskuáhtásávt  tuođâštiđ  ulmuu  kielâtááiđu  aanaar-  já  nuorttâsä 
mikielâ uásild. Kieldâlâš já staatâ ohtâduvah kolgâččii toollâđ paargonuuccâmtilálâšvuođâin 
taam  tuođâštus  siämmááviärdásâžžân  kielâtutkosáin  já  –tuođâštussáin  nuuvt  kuhháá  ko 
aanaar- já nuorttâsämikielâ uásild ij lah máhđulâšvuotâ kielâtutkosân já –tuođâštusân. 
14. Sämikuávlu  virgeomâhááh  já  eres  pargoadeleijeeh  kalgeh  sämikielâ  sárnoo  pargei  tähidiđ 
siämmáá-árvusijd ekonoomlâš máhđulâšvuođâid já eres toorjâvuáháduvâid luuhâđ sämikielâ 
tegu sämikielâ mätihánnáá pargei-uv. 
15. Kieldah  kalgeh  säämi  kielâlaavâ  18  §  miäldásávt  kocceeđ  uástupalvâlusâin  já  kieldâovtâs 
tumij tooimâst et sämmilij kielâlâš vuoigâdvuođah olášuveh já vaattâđ, et palvâlusâi uárne 
jeijeeh čuávvuh säämi kielâlaavâ olášume já nuávditteh säämi kielâlaavâ jieijâs toimâinis. 
Staatâ tâi lahâasâttâs kyeskee iävtuttâsah: 
16. Säämi kielâlaavâ kalga nubástutteđ (31 §) nuuvt, et lahâaasâtlâš kieldâlâš vuáđupalvâlusâid 
pyevtitteijee  eres  finnoduvah  já  kieldâovtâstumeh  main  sämikuávlu  kieldâ  tâi  uási  tast  lii 
mieldi, váldojeh meiddei säämi kielâlaavâ miäldásâš staatâtorjuu pirrâdâhân (31 §). 
17. Sämikielâlâš  vuáđumáttááttâs  já  peivitipšo  kalga  leđe  sierânâssajanmäksimnáál  staatâ  ruu 
đâin kieldáid meiddei sämikuávlu ulguupiäláá kuávlust. 
18. Staatâ  kalga  väldiđ  vuotân  toimâinis,  et  staatâhaldâšem  pyevtitvâšvuođâohjelm  iästá  sämi 
kuávlust  sämikielâlâš  pargojuávhu  pálkkááttem  já  áštá  säämi  kielâlaavâ  olášume.  Pyevtit 
vâšvuođâohjelm kalga olášutteđ väldimáin vuotân säämi kielâlaavâ. Meid kieldâ- já palvâ 
lemráhtusuđâsmitmist kalga väldiđ vuotân, et uđâsmittem ij uážu kepidiđ sämikielâlâš pal 
vâlusâid. Máhđuliih kieldâovtâstitmeh iä uážu hiäjusmitteđ sämikielâlâš palvâlusâid, veikkâ 
kieldâ olmoošmeeri muttuuččij syemmilâšeenâblohhoon. 
19. Staatâ  kalga  jo-uv  kanavistiđ  puoh  sämikielâlâš  palvâlusâi  pyevtittâsâi  ruttâdem  sämitige 
pehti  tâi  kocceeđ  pyerebeht  ruttâdem  kevttim  eromâšávt  kyevtikielâlâšvuođâlase  mieđeet 
tijn, tâi talle rähtiđ ruttâdem vaastâlâžžân. 
20. Staatâlâš  já  kieldâlâš  almoshaldâšem  ášástâllâmluámáttuvah  kolgâččij  puoh  jurgâliđ  sämi 
kielân. 
21. Sämikuávlu ulguupiälááh staatâ ohtâduvah já ministeriöh kolgâččii jurgâliđ sämmilijd kyes 
kee  laavâid  já  kuávdášlâš  aalmug  vuoigâdvuođâid  já  kenigâsvuođâid  kyeskee  tieđettempá 
párijd/raavâkirjáid sämikielân. 
22. Staatâ  uđđâ  pálkkááttemvuáhduvâst  kalga  sämikielâ  táiđu  leđe  päälhi  loptejeijee  ánsun  ain 
sämikuávlust tuáimee staatâ ohtâduvâst tâi finnodâhlájádâsâst, moi toimâkuávlun sämikuáv 
lu kulá. 
23. Staatâ  kalga  ovdediđ  toimâinis  já  ruttâdmis  vievâst  sämikielâlâš  tiäđusirdem  šoddâm  Suo 
mân sehe toohâđ máhđulâžžân puohâi sämmilij täsiárvulâš máhđulâšvuođâid čuávvuđ sämi 
kielâlâš uđđâsijd jiärmálij tijmeaaigij. 
24. Staatâ kalga čujottiđ sämitige pehti jyehimnáál merikoskâsöš meriruuđâ sämikielâlâš párnái 
já nuorâi kerhotooimâ ruttâdmân. 
25. Staatâ kalga tulkkuumijnis rähtiđ taid vuáđuprinsiipâid, moi mield meriduvvojeh toh virge 
omâhááh, maid säämi kielâlaahâ kuáská virgeomâhâštooimâ luándu keežild. 
26. Sämmilij  kielâlâš  vuoigâdvuođâi  visásmitmân  säämi  kielâlaavâ  rikkomušâi  pyehtim  vuoi 
gâdvuođâvuáháduv  pirrâdâhân  lii  uáli  tehálâš  säämi  kielâlaavâ  olášume-uv  tááhust.  Rikko 
mušâi čielgiimân já estimân kalga rähtiđ čielgâ kuoddâlem- já ráŋgáštemvuáháduv. 
Škovlimvuáháduv kyeskee iävtuttâsah 
27  Juo  áámmátškoliittâsâst  kalga  väldiđ  vuotân  sämikieltáiđusii  pargojuávhu  tášrbu  já  toohâđ 
máhđulâžžân  sämikielâ  luuhâm  juo  škovliittâsääigi.  Videokáidusmáttááttâs  pehti  puáhtá 
máttááttâs orniđ Maadâ-Suomân-uv. Eromâš stuorrâ sämikielâtáiđusâš pargojuávhu tárbu lii 
poolisvuomijn, Laapi etikuávdáást já sosiaal- já tiervâsvuođâsyergist. 
28  Sämikuávlu kieldâi vuáđumáttááttâsâst já nube tääsi máttááttâsâst kalga kieđâvuššâđ säämi 
kielâlaavâ já kielâlâš vuoigâdvuođâid. 
29  Sämikuávlun  áámmátpargojuávhu  škuávlejeijee  oppâlájádâsâi  máttááttâsâst  (el.  Laapi  ollâ 
opâttâh, Oulu ollâopâttuv Giellagas-instituut já šoddâdemtiettui tieđâkodde sehe Ruávinjaar 
gâ áámmátollâškovlâ, SMK já poolisáámmátollâškovlâ) kalgeh kieđâvuššâđ säämi kielâlaa 
vâ já ton kenigâsvuođâid. 
30  Oovtviärdásâšvuođâlaavâ já säämi kielâlaavâ máhđulâžžân toohâm positiivlâš sierânâskoh 
tâlem  kalga  kevttiđ  ävkkin  vijđásubbooht  škovlimvuáháduvâst.  Sämikielâlâš  palvâlusâid 
kalgâ turvâstiđ juo škovlimpaje ääigi nk. sämmilâštiätumeerijn kuávdášlâš škovlimsuorgijn, 
main kielâtiätumeeri ij vala lah. 
Válduášálávt sämitige kyeskee iävtuttâsah: 
31  Sämitigge  kalga  algâttiđ  čielgimpargo  sämikielâlâš  palvâlusâi  tuurvâstmist  já  oovdedmist 
sämikuávlu ulguubeln oovtâst riehtiministeriöin, sämiseervijguin já ucceeblohováldálâžžáin. 
32  Sämmilij  kielâlâš  vuoigâdvuođâi  olášutmân  ličij  ávhálâš,  jis  sämitigge  vuáđudičij  oovtâst 
sämikuávlu  kieldâiguin  mottoomlágánijd  kielâkuávdáid,  main  toimâččii  sämikieltáiđusiih 
virgealmaah já toimâulmuuh. Kuávdáin sämmiliih puávtáččii eelliđ viežžâmin sämikielâlâš 
äššigâšpalvâlem  já  koijâdmin  ravvuid  já  tiäđuid  el.  säämi  kielâlaavâst  já  sämmilij  kielâlâš 
vuoigâdvuođâin sämikuávlu kieldâi já staatâ virgeomâháin. 
33  Kieldah, staatâ ohtâduvah já sämitigge kolgâččii tutkâđ máhđulâšvuođâid vuáđudiđ ohtsijd 
viirgijd, moiguin sämikielâlâš palvâlusah turvâstuuččii. 
34  Sämitigge  kalga  tieđettiđ  aktiivlávt  säämi  kielâlaavâst  sämmiláid  já  movtijdittiđ  sämmilijd 
kevttiđ sämikielâ. 
35  Sämitigge  kolgâččij  vuáđudiđ  ive  kielâtaho  -  palhâšume,  mii  mieđettuuččij  pyeremustáá 
sämmilij  kielâlâš  tile  pyeredâm  staatâ  tâi  kieldâi  ohtâdâhân  tâi  eres  uážžoi  já  návt  toovân 
movtijditáčij positiivlávt virgeomâháid pyerediđ sämmilij kielâlâš tile. 
36  Sämitigge kalga toimâinis faallâđ kielâpalvâlusâid meid sämikieltáiđusáid já išediđ sämmi 
lijd sämikielâlâš ášástâlmist virgeomâháin. 
37  Sämitigge kalga faallâđ tâi čäittiđ tom, kote pasta faallâđ säämi kielâlaahân já sämikulttuu 
rân  kullee  škovlim-  já  máttááttâspalvâlusâid  kieldáid,  staatâ  virgáduvváid  já  finnodâhlájá 
dâssáid. 
38  Sämitigge kalga haahâđ pisovâš ruttâdem sämmilâš rävisulmuid sämikielâ luuhâm- já čääl 
limtááiđu hahâmân já čäittiđ tahheid, kiäh uárnejeh sämikielâ škovlim. 
39  Sämitigge  já  staatâ  kolgâččáin  toimâidiskuin  já  ruttâdmijguin  adeliđ  máhđulâšvuođâ  sämi 
kielâlâš rijjâ čuovviittâspargo máttááttâsân. 
40  Puáttee  säämi  kielâlahâčielgiittâs  várás  kolgâččij  tutkâđ  adeliđ  máhđulâšvuođâ  ovtâstiđ 
oovtviärdásâšvuođâlaavâ olášume já säämi kielâlaavâ olášume čuávvum sämikuávlust. 
41  Säämi  kielârääđist  vuáđuduvvoo  orgaan,  mast  lii  jieijâs  meriruttâ  já  mon  puáhtá  jiečânâs 
haldâšiđ já stivriđ kielâovdedemtoimáid. Sämikielâ toimâttâh sirdoo kielârääđi vuálásâžžân 
já  sämikielâ  toimâttâh  ovdeduvvoo  kielâkuávdáá  suundán  äššitobden  sämikielâ  kyeskee 
koččâmâšâin. 
Pevdikirje  
Sämiaašijn västideijee ministerij já Sämitigij presideentâi čuákkim Tukholmast 22 p. skammâmáánu 2010  
1. Tave-eennâmlâš säämi kielâpalhâšume – Kollekielâ  
Ministereh já sämitigij presideentah tuhhiittii oovtmielâlávt tave-eennâmlii säämi kielâpalhâšume  – Kollekielâ – njuolgâdusnubástus, mii lii taan pevdikirje lahtosin. 
Páhuduvvoo,  et meiddei sierâ nomâttum kielâpalhâšume árvuštâllâmlävdikodde lii oovtmielâlávt nomâttâm ive 2010 palhâšumeuážžoid já lii kuáđđám kirjálii vuáđustâs. Palhâšume uážžooh lává Máret Sárá já Lajla Mattsson Magga. 
Sämiáášij tave-eennâmlâš virgealmaiorgaan pivdoo valmâštâllâđ ive 2012 palhâšume jyehim. 
2. Tave-eennâmlâš sämisopâmuš – jotkâpargo  
Čuákkimistis 12. 11.2008 ministereh já sämitigij presideentah lijjii oovtmielâliih tast et tave 
eennâmlâš sämisopâmuš kyyskee pargo kalga jotkuđ.  Pivdui, et sämiaašij tave-eennâmlâš virgealmaiorgaan rähtá iävtuttâs tast, maht máhđulijd ráđádâlmijd puávtáččij olášuttiđ. Taat pargo lii tääl käärvis já ráđádâllâmvyehi kavnoo lahtosist. Sämiministereh já sämitigij presideentah láá oovtmielâliih tast et puáttee proosees kalga olášuttiđ ráđádâllâmvyehiiävtuttâs mield, mii lii pevdikirje lasattâssân. 
Tukholmast skammâmáánu 22 p. 2010 
sämikielâ toimâttuv palvâlusâi mávsulâšvuođâst  
Heiviittemsyergi 
Taat  miärádâs  heiviittuvvoo  sämikielâ  toimâttuv  (L  1086/2003,  Staatârääđi  asâttâs säämi  kielâlaavâ  olášutmist  12.2.2004/108,  A  1727/95)  máávsuin,  moh  piärrojeh palvâlusâin. 
Jurgâlempalvâlusah 
Sämikielâ  toimâttuv  adelem  jurgâlusâst  piärroo  máksu  suomâkielâst  sämikielân  tâi nubijkejij 65 eurod siijđost 2000 merkkâd, mii ij toolâ siste koskâmeerhâid. 
Jis jurgâlum tekstâ lii táváliist vaigâdub, te jurgâlemmáávsu puáhtá luptiđ enâmustáá 50 % siämmáá ko huápulii pargo jurgâlemmáávsu puáhtá luptiđ enâmustáá 50 %. 
Ucjuv kieldâ virgeomâháid adelum säämi kielâlaavâ (1086/03) miäldásijn jurgâlusâin ij perruu máksu. 
Eres palvâlusah 
Sämikielâ toimâttuv adelem eres kielâlijn palvâlusâin já tulkkumpalvâlusâin piärroo tijmemáksu, mii lii 50 eurod jyehi älgee tiijmest. 
Vuáimánpuáttim 
Taat miärádâs puátá vuáimán uđđâivemáánu 1. peeivi 2011. 
Tuhhiittum 1.3.1996 sämitige čuákkimist, nubástusah tuhhiittum 22.2.2005 já 
Hiärrá täsivääldi president, pyereh juhlekyesih  
Tiervâpuáttim kulttuurkuávdáš Sajos kulttuurehidân. Taat eehid lii eromâš tehálâš mijjân puohháid aanaarlijd, sämmilijd já tavekuávlu ulmuid.  Kulttuurkuávdáš Sajos ij lah tuše táálu, mast láá seeinih já káttu. 
Taat táálu lii čuuvtij eenâb. Taat táálu tuálá siste taggaar kulttuurčokkânem, mast šaddeh leđe kuháskyeddee vaikuttâsah taan kuávlu ulmuid ij tuše tääl mut luuvij iivij kiäčán, joba čuođij iivij 
kiäčán. 
M ist sämmilijn láá ennuu párnááh, nuuvtpa taan táálust lii livkkáht já vijđáht tuáimee párnáikulttuurkuávdáš M ánnu. M ijjân láá juáiguseh, leud‘deh, liivđeh, lavluuh já eres muusik teháliih, nuuvtpa taan táálust lii muusikkuávdáš. 
M ist láá muštâlusah já mainâseh tehálâš roolist kulttuur siäilutmist já sirdemist, taan táálust tuáimá sämikirjerááju. M ij muštâlep mainâsijd še uđđâ teknologiain – Sajos lii päikki algâaalmugij elleekovekuávdážân Skaamân. Kieđâi tááiđuh kyeddih jieijâs uásild já láá kulttuur uáinojeijee uási.  Tyejiservi tuálá Duodji -puuvdâs táálust. Ulmui pyereestvaijeem lii tehálâš uási kulttuur, Sajosist láá toimâsajeh Samisoster -siärván. 
Säämi máttááttâskuávdáá sämikielâ já kulttuur máttááttâssajeh láá taan vuossâmuu keerdist.  M ist máttááttuvvoo tave-, aanaar- já nuorttâsämikielâ nuuvt ärbivuáválii luokkamáttááttâsâst ko ain eenâb virtuaallávt. Virtuaalmáttááttâskuávdážân láá Sajosist eromâš sajeh, sárnuhánnáá mediamáttááttâsâst uđđâ maaŋgâkamerastudioinis já editistimvistijnis. 
Nuuvtko lii ettum, taat táálu lii maaŋgâpiälásâš kulttuurčokkânem, mast mij lep iiloost. Tiervâpuáttim vala ohtii Kulttuurkuávdáš Sajos kulttuurehidân. 
Áárvustoonnum saavâjođetteijee,  
áárvustoonnum Sämitige jesâneh,  
pyereh nisoneh já hiäráh,  
Lii stuorrâ ilo já kunnee uáslistiđ Säämi kulttuurkuávdáš Sajos lekkâmáid onne tääbbin 
Anarist. 
Taat táálu lii keevâtlâš ovdâmerkkâ tast, maht Euroop aalmugjesâneh pyehtih hiettâđ 
Euroop union kuávlu- já ráhtuspolitiikâst. Ohtâ kuávlu- já ráhtuspolitiik tehálumosijn 
uulmijn lii ovdediđ oovtâstpargo eennâmtieđâlâš raajij paijeel, lâiba saahâ staatâi, kuávlui 
tâi ulmui koskâsâš oovtâstpargoost. Sajos lii-uv eromâš ovdâmerkkâ maaŋgâpiälásâš 
oovtâstpargoost puohâi täi uásipeelij kooskâst. 
Kulttuurkuávdáš lasseet meid kuávlu kiäsuttemvyeimi já nuuvt toovân fáálá 
maaŋgâlágánijd máhđulâšvuođâid päikkikode já kuávlu irâttâssáid já ässeid. Tot muštoot 
aalmugjesânáid Euroop union mietimielâlijn vaikuttâsâin já union naavcâst jođettiđ 
oohtân jieškote-uv aalmuglâšvuođâid já čanosjuávhuid. 
Halijdâm taan ohtâvuođâst ettâđ mottoom sääni kuávlu- já ráhtuspolitiikâst já 
puátteevuođâst. Fáddá lii eidu tääl äigikyevdil, ko Euroop kuávlu- já ráhtuspolitiikâst lii 
älgimin uđđâ muddo. Komissio iävtuttâs mield uđâsmittum kuávlu- já ráhtuspolitiikâst láá 
kunneehänis ulmeh. Tot tuárju Euroop 2020 -strategia, mon ulme lii jiärmáá, pištee já 
uásálistee šoddâm. 
Euroop keččâlâd tääl ovdiltiettuumettum ekonomia- já ruttâdemkriisi, kote päggee mii 
jođálmittiđ ekonomia ráhtusnubástus. Kuávlu- já ráhtuspolitiik lii ekonomia 
ráhtusnubástus kyeddee vyeimi, ko tot fáálá Euroop 2020 -strategia olášutmân tárbulii 
investistimmekanism. Kuávlu- já ráhtuspolitiik lii tyejiniävvu, moin pyehtip juksâđ 
jiärmááš, pištee já uásálistee šoddâm. 
Ohtâ uđđâ politiik tehálumosijn amnâsoosijn lii innovaatio ovdedem jyehi kuávlust 
Euroopâst. Innovaatio lii almolii ibárdâs mield tääl áinoo vyehi pehtilittiđ kištodemnaavcâ 
já miänástuđ maailmvijđosávt. 
Euroopâst láá aiccâm, et tutkâmân já innovaation resurssijd lasettâm jeessânstaatah láá 
piergiittâllâm ekonomiakriisi siste pyerebeht já oroččii iälááskmin tađe jotelubbooht. 
Nuuvtpa lii-uv Euroop ekonomia já šoddâm puátteevuođâ tááhust hirmâd tehálâš, et 
viggâp tuárjuđ šoddâm já irâtteijeevuođâ jyehi kuávlust Euroopâst. 
Eromâš tehálâš lii tuárjuđ ovdánmist moojiibel pááccám kuávluid. Täin kuávluin 
pyevtittâsvuođâ já laseáárvu läjidem ärbivuáválijn ráhtulâšvuođâsuorgijn lii hástulâš, et 
sirdâšem uđđâ toimâsuorgijd lii pyereeb molsâiähtu. Eidu ärbivuáválijn 
ráhtulâšvuođâsuorgijn tuáimee irâttâsâi ličij-uv tehálâš väldiđ innovaatio jieijâs tooimâ 
uássin. 
Innovaatio ij uáivild tuše tutkâm- já ovdedemtooimâ, pic tom kalga iberdiđ vijđásubbooht, 
tegu Suomâst láá porgâm. Ovdâmerkkân puáhtá mainâšiđ koijâldâh- já kevtteevuálgusijd 
innovaatioid: uđđâ äššitobdeepalvâlus, uđđâ vuávám tâi brändi, uđđâ 
finnodâhtoimâmmalli, árvukuálus tâi árvuviärmádâh, tâi uđđâ vuovvijn olášittum almolâš 
palvâlus. Tágárijd innovaatioid puáhtá läjidiđ kost peri, ij tuše ollâškoovlâi tutkâmviistijn. 
Ärbivuáválávt robdâtiileest ässee ulmuuh, tegu tääbbin tavveen ässee sämmiliih, láá 
karttâm kevttiđ innovistemnavcâidis jiegâin pisomân já perruinis huolâtmân. Täid 
naavcâid kalga tääl uážžuđ pehtilávt kiävtun. 
Tääl uđđâ ohjelmpaje älgidijn kulluuttep kuávlui tááláá tooimâ uđâsmittem já uđđâ tooimâ 
ovdedem kuávlui riggoduvâi já mättim vuáđuld. 
Jiärmáás spesiaalâšum lii vástádâs täid hástusáid. Tondiet iävtuttep-uv, et jiärmáás 
spesiaalâšummyenster miäldásii tutkâm- já innovaatiostrategia läjidem puoh kuávloid, 
nuuvt riggáid ko kievhijd, kalga leđe uási uđđâ kuávlu- já ráhtuspolitiik. 
Kyehti oho tassaaš eellim Joensuust já Ilomantsist Nuorttâ-Suomâst. Ton määđhi já taan 
Sämimääđhi ääigi peessim uápásmuđ maŋgáid mielâkiddiivâš já innovatiivlâš projektáid. 
Muu mielâst Euroop komissio jesâneh kolgâččii eelliđ uápásmuumin jieškote-uv kuávloid, 
vâi puávtáččijm tuođâi iberdiđ, maggaar tiileest mii politiik olášittoo. Kuáhtájim 
mađhijdân ääigi maaŋgâid movtigis projeltijn västideijee ulmuid, já páhudim, et projektijn 
láá čielgâsávt eenâb máhđulâšvuođah ko hástuseh. 
Lii lamaš ilo aiccâđ, et Euroop kuávluovdedemruttâráájust mieđettum ruuđah láá tääbbin 
kevttum vijsáht. Lam vises tast, et páiháliih čanosjuávhuh juátkih tooimâs ucemustáá 
siämmáá puorij tâi pyerebij puádusij finniimân ááigán puátteevuođâst. Uulmijd já 
mittomeerijd kalga asâttiđ tuárvi ollâgâsân. 
Euroop union vuáđusopâmušâin mainâšuvvojeh luándun tâi aalmugân lohtâseijee 
hemâdâsâin killájeijee kuávluh. Vuáđusopâmušâi nuávdidmist västideijee peellin haalijd 
komissio väldiđ vuotân täid kuávluid. Tavveen häärviht aassum kuávluin láá jiejâs 
sierânâs hástuseh já máhđulâšvuođah, moi vuotânväldimân láá iävtuttum já väridum 
sierânâs ruuđah. 
Nubbe äšši, maid halijdâm eromâšávt tiäduttiđ, lii puáđuslâšvuotâ já pehtilvuotâ. Uđđâ 
kuávlu- já ráhtuspolitiik lii uáli puáđuskuávdášlâš. Strategiast lii stuorrâ merhâšume, já 
investistimčuásátuvâid kalga valjiđ kuorâttâlmáin já asâttiđ tehálâšvuođâoornigân. 
Projektij raijiimijguin lii uáivil juksâđ nuuvt stuorrâ vaikuttâs ko máhđulâš. Njyebžilvuotâ 
já lihâdemvääri lii kuittâg tuárvi, vâi kuávluh pyehtih läjidiđ jieijâs investistimstrategiaid, 
moiguin puáhtá västidiđ kuávlui persovnlâš ovdedemtárboid. 
Pehtilvuođâ pyeredem (ruttâráájui koskâsâš koordinistem, fáddákuávlui miäldásâš 
kuávdásmittem, iävtulâšvuotâ, puáđuslâšvuotâ já pyerebeh čuávvumriäiduh) lii 
kuávdášlâš element, siämmáá ko oovtkiärdánistem. 
Oovtâstpargoost lii kuávdášlâš merhâšume. Kuávlu- já ráhtuspolitiik ulmen lii ain-uv 
kuávlui koskâsâš oovtâstpargo, táálunkuávlu já kaapugkuávlui koskâsâš oovtâstpargo sehe 
aalmugijkoskâsâš oovtâstpargo. Tääbbin Säämist oovtâstpargo lii muu mielâst vala-uv tehálub ko maaŋgâin eres kuávluin Euroopâst.  Oovtâstpargo hiäđuin ij pyevti kištâliđ. 
Veikkâ oovtâstpargo váátá váhá eenâb pargo, te hiäđuh láá ton árvusiih. 
Sajos fáálá máhđulâšvuođâid oovtâstpaargon. Kulttuurkuávdáá kalenderân láá jo 
merkkejum maaŋgah tábáhtusah, mii muu mielâst čáittá kuávdáá tárbulâšvuođâ. 
Tárbulâšvuođah vyerdih kävnes, já tääbbin Säämist toh láá valjeest: ärbivyevih, kulttuur, 
finnodâhtoimâ, mättim, oovtâstpargo já luánduriggoduvah (ovdâmerkkân mineraaleh). 
Valjiittuv kalga kuittâg raijiđ já meridiđ, moid suorgijd haalijd uuccâđ torjuu EU 
ruttâráájuin. Maaŋgâin merhâšittee suorgijn kalga valjiđ tuše motomijd, moid EU 
ruttâdem occoo, já loopâid projektijd kalga ruttâdiđ eres vuovijguin. 
Pyereh nisoneh já hiäráh, 
Puáttee kuávlu- já ráhtuspolitiik valmâštâllâm lii eidu joođoost. Taat kulttuurkuávdáš 
tääbbin Säämist puávtáččij toimâđ saijeen, mast uđđâ muddoost savâstâlluuččij. 
Lam vises tast, et Säämi kulttuurkuávdáš Sajos tiävdá toos asâttum stuorrâ vuárdámušâid. 
Kuávdáš lii luándumučis saajeest čääsi pellâst, mon vyevdi lii pirâstittám. Taat lii 
mielâstuttee saje, mast vissásávt mákkoo veikkâ kuhheeb-uv ääigi. 
Lasseen oskom, et Sajos tuáimá eromâšávt kuáhtám- já tábáhtussaijeen. Tääbbin 
čanosjuávhuh pyehtih savâstâllâđ aašijn, moh láá teháliih eromâšávt sämmiláid, mut meid 
eres-uv tavveen ässee ulmuid. 
Tuáivuttâm tijjân puohháid miänástus jieijâd tooimâin já čuovâdis puátteevuođâ Säämi 
kulttuurkuávdážân! 
Nuorttâlâšsiijdâ arkkâduv luovâttem Sämiarkkâdâhân Jussi Nuorteva, uáivihovdâ, staatâarkkâduvtipšoo  
Kunnijâttum täsivääldi president, ohjelmhovdâ Haukio, áárvustoonnum Sämitige 
saavâjođetteijee, pyereh lekkâmjuhlekyesih. 
Suomâ arkkâduvâid ovdâsteijee arkkâduvâi peeivi toimâkodde valjij ive 2006 arkkâdâhtahhoon 
nuorttâsämmilij kuhesáigásii ovdâsteijee já nuorttâsämmilâš kulttuur aitârdeijee Matti Sverloff  
arkkâduv luovâttem arkkâdâhlájádâsân. Siämmáá ive jáámmám Sverloff lâi asâttâm luovâttem 
iähtun ton, et arkkâdâh sirdoo sämmilij jieijâs arkkâdâhân talle, ko taggaar motomin valmâštuvá 
sämikuávlun. Juurdâ sämiarkkâduvâst lâi ovdláhháá ittáám uáinusân arkkâdâhlájádâs já 
Sämitige koskâsijn savâstâlmijn. Ohtsâš ulmen lâi asâttum, et sämmilij äššikirjálii kulttuuräärbi 
kalga siäiluttiđ sämikuávlust. Tađe várás kolgâččij vuáđudiđ sämiarkkâduv siämmáá náálá ko 
lâi jo vuáđudum Taažâ Kuovdâkiäinun. 
Sämmilij arkkâdâhärbivyevi symbool lii masa legendaarsâš sajattuv uážžum Piäccám 
Syennjilsiijdâ nuorttâsämmilij toovláš arkkâdâh. Ton puárásumos äššikirje lii ive 1601 já 
vorrâsumos ive 1775. Mávsulumoseh láá Ruošâ kiäisárij vuáláčäällim äššikirjeh. Toh 
kieđâvušeh eres lasseen Syennjilsiijdâ já Piäccám nuorttâsämmilij sajattuv já vuoigâdvuođâid. 
Äššikirjeh láá huolâlávt lijmejum maŋaluvâi nubbijdsis kiddâ já kiessum rullân. Rullâ lii 
toppum muorâst rahtum skuápu siisâ. Skuápuh láá ivijmield uđâsmittum já tááláá pecimuorâst 
kuuppum skuápun lii skuážurdum vuođâloho 1865, mii lii eeppidhánná ton rähtimihe. 
Syennjil nuorttâlâšsiijdâ arkkâdâh lâi huolâlávt aitârdum aarni, nuorttâsämmilij vuoigâdvuođâi 
vuáđukirje. Muštâluvvoo, et ton sajaduv tiettii häävild tuše kulmâ lyetittittee almaa. Ko kiinii 
sist jaamij, te väljejii iäráseh uđđâ lyetittittee almaa suu sajan. Návt arkkâduv siäiluttii ihečuođij 
miätá. 
Tiätu Syennjilsiijdâ arkkâduvâst poođij vijđásubbooht tobdosin iäskán 1920-lovo loopâst. 
Stuorrâ ánsu tast kulá eennâmtiettee Väinö Tannerân. Sun lâi 1910-lovvoost toimâm kyevti  
vuáđulâš pargo porgâm staatâi koskâsii puásuikuáttumkomitea saavâjođetteijen. Tanner lâi aassâm maaŋgâid iivijd Säämi puásuitipšomkuávlust já oppâm tubdâđ já anneeđ áárvust 
sämmilij kulttuur. Suu jođettem puásuikuáttumkomitea vijđes smiettâmuš já ton valmâštâlmist 
nuurrum amnâstuvâst, láá mittedmeddum mielâkiddiivááh dokumenteh poccui kuáđutmist já 
toos lohtâseijee varriistâlmist já eres kuáđuttemvuáháduvâin. 
Ive 1923 rääjist Väinö Tanner tooimâi staatâgeologin já västidij malmâucâmist Piäcámist, mii 
lohtui Suomân Tarto ráávhust ive 1920. Mađhijdis ääigi sun uápásmui nuorttâsämmilij elimân 
eres lasseen Syennjil, Piäccám, Myeđhi, Njiävđám já Paččvei kuávluin. Ive 1929 almostui 
Tanner vuáttámuššáid já huámášuumijd vuáđuduvvee ruotâkielâlâš, paijeel 500 siijđo vijđosâš 
tutkâmuš Piäccám nuorttâsämmilij elimist. 
Syennjilsiijdâ arkkâdâh šoodâi tutkâmušâin tobdosin 1930-lovo aalgâst. Piäccám sundee F.W.  
Planting adelij ive 1931 muorâskuápu siste lamaš arkkâduv luoihâsin Piäcámist kolliistâllâm  
išesisminister Niilo Sooljan, kote tuálvui amnâstuv Helsigân tutkâmnáál. Ko tast lijjii valdum  
fotostaatkopioh, te algâalgâliih äššikirjeh skuápuinis macâttuvvojii muádi ive keččin 
Syennjilsiijdân. 
Tälvisuáđi ääigi Piäccám nuorttâlâšsiijdâi ässeeh evakistojii suáđi vyelni meddâl. Syennjilsiijdâ 
nuorttâlâšah sirdojii vistig Tervolan já tobbeen äiginis Čevetjáávrán. Epidii, et arkkâdâh ličij 
tuššâm suáđi ääigi, mut návt ij kuittâg keevvâm. Piäccám kuávlust toimâm maajuur Matti  
Tiitola muštâlij Staatâarkkâdâhân – ađai tááláá Aalmuglâšarkkâdâhân – 9.3.1942 čäällim  
reivâinis, et sun lâi juovlâmáánust 1939 evakistem olášuttem ohtâvuođâst uážžum haldusis 
nuorttâlâšsiijdâ arkkâduv, mii lâi muorâskuápust. Tot vuolgâttui tastoo Ruávinjaargân Laapi 
Räjikosáttâhân, mon tuulâkierdee siäluttemvistáást tom siäiluttii suáđi ääigi. Tiitola čaalij 
meerridmistis, et jis Piäccám siäiluččij Suomâ uássin, te sun macâttičij arkkâduv Syennjilsiijdâ 
siijdâpuárásumosân. Jis Piäccám monâttuvvoo, te sun luovâttičij arkkâduv staatâarkkâdâhân. 
Návt meid tábáhtui, ko Piäccám lâi lopâlávt monâttum. 
Nuorttâlâšsiijdâ arkkâduv luovâttem staatâarkkâdâhân ij lamaš Syennjilsiijdâ nuorttâlâšâi 
tiäđust já nuuvt ton tile vájáldui luuvij iivij ááigán. Ko ive 1996 sämimuseo Siijdâst riemmii 
čokkiđ amnâstuv -čáitálmâs várás, te muštâlij Helsig ollâopâttuv 
kulttuureennâtiettuu professor Kalevi Rikkinen, et nuorttâlâšsiijdâ arkkâdâh lii ááimuin  
Aalmuglâšarkkâduvâst. Sun lâi kiddim toos huámášume, ko lâi tutkâm Suomâ tiettuu historjá 
várás eennâmtiettee Väinö Tanner. Nuorttâlâšarkkâdâh lâi talle luptânâm uáinusân ton 
ohtâvuođâst. Kenski tondiet pyehtip jurdâččiđ, et arkkâduv uđđâsist kavnâm lâi koskâlávt še 
sämmilij pirrâduvâst čyeti ihheed tassaaš pargoos algâttâm já sii kulttuur já eellimhäämi čuuvtij 
Nuorttâlâšsiijdâ arkkâduv sistetoollâm muorâskuáppu já ton äššikiirjijn valdum kopio lijjii taan 
luholii kávnus áánsust uáinimnáál Siijdâst 1.4.1998 lehâstum čáitálmâsâst. Nuorttâlâšâi 
luáttámušalmai Pekka Fofanoff oovdânpuovtij meiddei tuoivuu, et algâalgâlâš arkkâdâh  
puohtuuččij Čevetjáávrán sivnedemnáál nuorttâsämmilij juhleest. Aalmuglâšarkkâdâh mieđâi 
toos já eeči Ambrosius sivnedij arkkâduv juhleliturgia maŋa Čevetjäävri kirhoost Pasotteijee 
Trifon Piäccámlii possijdvajâldemjuhle ohtâvuođâst 29.8.1998. Nuorttâsämmilij Saa’mi 
Nu’ettist tábáhtus kovvejuvvoo návt: “Taat lâi vuossâmuš kerdi Piäcámist vyelgim maŋa ive  
1939, ko legendaarlâš, ollásávt lappâsân jurdemâm Syennjilsiijdâ arkkâdâh tsaarij  
vuáláčäällim gramotainis lâi kuldâlâddâmnáálá uáinusist. Puddâ lâi juhlelâš já herkki.” Siijdâ  
čáitálmâs maŋa Aalmuglâšarkkâdâh skeŋkkij nuorttâsämmilij arkkâduv sistetoollâm 
muorâskuápu sämimuseo Siijdân. Algâalgâliih äššikirjeh tastoo macâttuvvojii 
Aalmuglâšarkkâdâhân Helsigân. 
Pyereh juhlekyesih: Onne Syennjilsiijdâ nuorttâsämmilij arkkâdâh lii maccâm sämikuávlun. 
Arkkâdâhlájádâs lii meridâm soijiđ nuorttâsämmilij algâalgâlii arkkâduv pisovávt siäiluttemnáál 
kulttuurkuávdáš Sajosist taan ive aalgâst tooimâs algâttâm Sämiarkkâduvâst. Piivdám, et 
Sämitige saavâjođetteijee Klemetti Näkkäläjärvi, nuorttâsämmilij luáttámušalmai Veikko  
Feodoroff já Sämiarkkâduvâst västideijee arkkâdâhlájádâs totkee Suvi Kivelä väldih vuástá  
taan áinoošlajâsii arkkâduv. Siämmást almottâm, et meiddei jieččân sänivuáru aalgâst 
mainâšum Matti Sverloff nuorttâsämmilij kulttuuräärbi já Syennjil mainâsijd sistetuállee  
priivaatarkkâdâh sirdâšuvá kiiđâ ääigi suu táátu mield Oulu eennâmkoddearkkâduvâst 
Sämiarkkâdâhân. 
Taaidâtyejeh S äämi kulttuurkuávdáš S ajosist  
Piegâ cäimim, ohtuunis laajišsuávvááh láá muu jiegâlâš päikkienâdâh. Toh láá 
cieggâm muu mielân jo pärnivuođâ čuoigâmmaađhijn, iäččán šoddâmkuávluin Ucjuuvâst. 
Laajišsuávváá sierânâsjiešvuotâ lii ton pyellim še vorâsin tâi jiäŋŋum häämist. Nuuvtpa tot lii tovle 
jieijâs uásild adelâm máhđulâšvuođâ säämi puásuituálu já aassâm vijđánmân tuodârpajosáid. 
Tuoddârist -čuovâtuáiján lam halijdâm sirdeđ laajišsuávvái häämi, pyehtiđ pitá 
meccikuávlust Aanaar sijdáid. Ko čuovâ páštá tyejeest, te tot lááčá assosiaatioid meid kolgee juuhân 
já kenski joba kuovsâkkâssáid-uv. 
Kyevtiuásásâš tyeji uážui aalgâ ucjuvlii iäččán Piera Johannes Helander škoovlâst 1950-lovvoost nuurrâm Säämi šaddoin. Šadoh lijjii kuškâdum já kiddejum nommâkilgolijguin 
herbaarion ađai šaddočuágáldâhân. Jyehi šaddo lâi tárkká tieđâlávt luokittâllum jieijâs juávkun. 
M ovtáskim ton ruossâlâsvuođâst, mii lâi šadoi muččâdvuođâ já maaŋgâhámásâšvuođâ sehe ulmuu luokittâllâm- já luávkkudemtáárbu kooskâst. Siämmást mielân pajanii sämmilij historjá já 
viggâmušah luokittâllâđ sämmilijd vyeleeb náálán kullen. Vala 1930-lovvoost Aanaarjäävri 
Hävdieennâmsuollust láá kuáivum sämmilij uáiviskáálžuid näliopâlâš tutkâmušâi várás (skáálžuh láá tastoo macâttum). 
Tuáiján láá kovvejum 30 onnáápeeivi sämmilii. Vuáđđun lii Statistiikkuávdáá já Sämitige 
vaaljâlävdikode ive 2011 statistiik. Tast Suomâ suullân 10 000 sämmilâžžâd láá juohum ahejuávhui mield sämikuávlust ässeid, Suomâ eres kuávluin ässeid sehe olgoenâmijn ässeid. Ulmuuh láá še juohum eenikielâ mield. Kielâlâš jyehim lii kuittâg váddásub äšši: Sämitige mield statistiikâid kalga 
anneeđ tuše sunde adeleijen, ko vuálá 18-ihásij eenikielâ almottem tábáhtuvá masa sattummield já jienâvuoigâdvuođâlijn-uv maaŋgah kyeđđih almoothánnáá eenikielâs. Ulmuu eenikiellân 
luvâttâlmân merkkejuvvoo talle suomâkielâ. Ton lasseen maaŋgah tobdeh jieijâs kyevtkielâlâžžân. 
M uu kuvvim 30 ulmuu ahe-, kielâ- já aassâmsajeuásih västideh prosentuaallávt taan ovdeláá mainâšum statistiik faktaid. Jyehi ulmuu paaldâst lii siemin šaddočuágáldâhânkilgool, mast čiälgá eres lasseen ulmuu aassâmsaje já eenikielâ. M ietimielâlávt-uv juurdâštijn tuše 10 olmožid 30:st sárnuh eenikielânis sämikielâ, já taan love ulmuu juávkun šiättá fáárun tuše ohtâ aanaarkielâ já ohtâ nuorttâkielâ sárnoo olmooš. Kuuvij ulmuuh láá še miäruštâllum tieđâlávt já oovtčielgiittâslávt  Homo sapiens -šlaajân kullen, vyestičaskosin puáris nälimiäruštâlmáid, moh onnii sämmilijd vyeleeb näällán kullen. 
Tyeje nubbe uási lii stuorrâ čuovâkove, mast tuodârenâduv oolâ láá kovvejum taah herbaario šadoh. Toh hämmejeh ornamentlágán ase mii oŋâttuš oolmij kuávlun, luovvânmáin miäruštâllâm já luokittâllâm čulhoost. 
Tyeji čokkân maaŋgâin kolledum já vielgiskolledum stälitaldrigijn, moh hämmejeh maaŋgâtásásii suonjârdeijee virde sali siäinán já sárnumstovlin.  Ohtân tyeje visuaallâš vuolgâsaijeen lii nissoon sämimáccuhist kevttum soljo. Puáris aalmugärbivyevi mield, čiiŋâst sorjájeijee kolledum lávgástuvah suojâleh kevttes kovŋiimáin paa meddâl šiälgumáin já skilânáin. M unjin tehálâš ovdâkoveolmooš lii lamaš ákkum ađai eejienni Jovsset Biret. Tyeji lii kunneečááitus suulágánáid noonâ säämi nisonáid. 
Tyeje uásih láá häämis peeleest še taldrikeh já tain sorjájeijee pastemeh láá kuáškánjâsah. Keraamisij pastemij hämikielâ puátá ärbivuáválâš säämi 
čuárvipastemist. Tyeje tuoijuudijn lam suogârdâllâm suhâpuolvâi virde ääigist sehe oohtânkulluuvâšvuođâ mast virde piämmá mii juáhháá. 
Taldrikij ase spejâlist tuotâvuođâ jorgod. Tot lii juurdâmaailm, mii spejâlist 
tievâslâšvuođâ nahhaar já tuoivuu pyerebist, mii ulmust lii. Olssân tot puáhtá mielân 
säämi aalmugärbivyevi kufittârijd moh eellih eennâm vyelni siämmáálágán eellim ko mij ulmuuh-uv, mut jorgod. Tyeje elementeh tävisteh tievâslâš rieggee, šelis kuáškánjâs lii tievâslâš puddâ ääigist. M ut tyeje ubâlâšvuotâ lii sätináálá rievdee já tienievt ääigi hástusân hiäivulii häämi kävnee. 
Tyejeest láá meid ovtâskâsčuággáh moi hämikielâ puátá säämi ärbivuáváliist njuorâhpáárnážân rahtum sierâst, skilânâsâst. Stälirieggest hiäŋgájeijee poccuu kyeppirtavttijd láá skuážurdum muáđuh já toh láá kárvuttum tanesraŋgâ- já kässeekeđgikirjejum läđđeemáccuháid. Tyeje puoh uásih láá olášittum kietâtyeijin já tain vuáttoo čepis tyejiáámmátlij kieđâ luoddâ. Tot lii kunneečááitus tyejiärbivuáhán, mii lii ohtâ tehálumosijn sämikulttuur paijeentuállein. 
Tavesämikielâst stuorrâ juuvâ, eeni já eennâm kovvejeijee säänih láá aldaluvâi nubijdis. Tuáváduvâid, moh tai saanij tyehin láá, halijdâm sämmilâžžân kunnijâttiđ; suhâpuolvâi oohtânkullojeijee virde, säämi noonâ nisonijd já rähis säämi eennâm. 
SAAHÂ SÄÄMI KULTTUURKUÁVDÁŠ SAJOS VIHKIJÁIN 3.4.2012    
Kunnijâttum Täsivääldi President, rovvá Haukio, pyereh Sämitigeh poolitlâš jođetteijeeh, pyereh juhlekyesih! 
Tuoivuuh já peivinahareh muttojeh motomin tuottân, aainâs talle ko tain vaja toollâđ kiddâ 
já  porgâđ  meritiätulávt  toi  olášutmân.  Suomâ  pele  sämmilij  luuvijd  iivijd  iällám  tuoivâ uážžuđ jieijâs kulttuurkuávdáá lii tääl muttum tuottân. Onne pyehtip ávudiđ ton vihkijáid já ilodiđ jieččân pargo heđâlmijn. 
Purdo  taan  ilopiäiván  lii  lamaš  kuittâg  kukke,  kooskâi  vaibâdeijee-uv,  mut  liijká movtijdittee  já  positiivlâš  vuáttámuš.  Oleskove  finniimân  ááigán  kalga maccâđ  ihán  1994, kuás Suomâ haldâttâs ceelhij sämmilij kulttuurjiešhaldâšem asâttem kyeskee lahâiävtuttâsâstis  ovdâskoodán,  et “ličij  ášálâš uážžuđ vuáđudemvuálásii  sämitiigán  jieijâs toimâviistijd tegu Taažâ sämitiggeest jo láá já Ruotâ sämitiigán láá iävtuttâm huksimnáál.” Taam  haldâttâs  peleväldimân  mieigâstmáin  piejâi  sämitigge  joton  ive  2000 sämikulttuurkuávdášproojeekt  valmâštâllâm  nuuvt,  et  iivijn  2000  –  2007  olášittui maaŋgâpiälásâš já vuáđulâš vuáđuvuávámpargo, mii ruttâdui iänááš Laapi EU-virgeomâhái 
mieđettem EU-proojeekttorjuiguin.  Vuáđuvuáváámân kiävttojii EU ráhtusruttârájuohjelmij 
ruuđah ohtsis masa miljovn kyehtičyettuhháát eurod. 
Intensiivlâš valmâštâllâmpaje maŋa uážuim proojeekt investistimruttâdem oornâgân kiđđuv 2007 ko vistig Laapi eennâmkodde mieđettij projektân EU-torjuu vittâ miljovn eurod já talle 
staatârääđi  kirjij  proojeekt  staatâekonomia  raamij  siisâ  ivvijd  2008  –  2011.  Tai  miärádâsâi 
mield  proojeekt  kaavnâi  lopâlávt  rievtis  pálgá  já  staatâ  toimâviistij  huksiitteijee  Senaattikiinteistöt vaaldij proojeekt keevâtlâš olášuttem paijaalsis čohčuv 2007. 
Proojeekt  jotkâvuávám ohtâvuođâst  vuottim  hástulâžžân  oohtânheiviittiđ  kevttei  jieškoteuvlágánijd  vátámâšâid.  Ovdâmerkkân  taan  Dolla-sali,  ko  tot  kalga heiviđ čuákkimij  já konfereensâi tolâmân, máttááttâsuáivilân sehe muusik, elleekove já teatter oovdânpyehtimân. Oskom liijká, et luhostuim vuávámpargoost uáli pyereest. Eromâškijttos šiev  oovtâstpargoost  ánsášává  arkkitehtuurkišto  vuáittám  Halo  Arkkitehtij  nuorâ vuávájeijeeh. 
Sämitigge lii taan táálu  váldukevttee já  Säämi máttááttâskuávdáš nubbe  váldukevttee. Eres kevtteeh  láá  arkkâdâhlájádâs  vuálásâš  Sämiarkkâdâh,  Aanaar  kieldâ  haldâšem Sämikirjerááju,  sämmilij  sosiaal-  já tiervâsvuođâsyergi  servi  SámiSoster,  säämi  tuojijd vyebdee  Duodji  Shop  Oy,  aanaarsämmilij  servi  Anarâškielâ  servi  sehe  Laapi kuávluhaldâttâhvirgádâh já raavâdviäsu Galla. 
Sajos lii vuosâsajasávt uáivildum sämmilij jieijâs kiävtu várás. Tast kalga šoddâđ sämmilij jiešhaldâšem  ellee  já  ovdáneijee  sämikulttuur  symbool,  mon  kuávdášlâš  uáivilin  lii kattiđ ärbivuáválâš  säämi  kulttuur  já  nube  tááhust ovdediđ  já uđâsmittiđ  tom.  Sajos  lii  sämmilij parlamenttáálu  já  maaŋgâpiälásâš  toimâmkuávdáš  sehe  teivâdem-  já  kuáhtámsaje.  Taam 
uáivil  kovvee  pyereest  táálu  anarâškielâlâš  nommâ  Sajos,  mii  tovláá  rääjist  uáivild toorjâsaje  tâi  orottuv,  mast  puáhtá kuáhtáđ  já viettiđ  kuhebijd-uv  aaigijd  tullâpiällást. Noomâ lii iävtuttân aanaarsämmilâš Matti Morottaja. 
Váldu-uáivilis  laseen  Sajos  fáálá uđđâáigásij  já  ollâtásásij čuákkimviistij  sehe  puoh 
uđđâsumosij  studioloonjâi  áánsust  eromâš máhđulâšvuođâid orniđ  áinoošlajâsâš  pirrâsist 
maaŋgâlágánijd čuákkimijd,  konfereensâid  já  tábáhtusâid.  Táágu  pehti  Sajos  šadda 
virkosmittiđ kuávlu iäláttâstooimâ já nanodiđ mudoi-uv ton eellimvuáimálâšvuođâ. 
Jo  tääl  mottoom  mánuppaje  kevttimvuáttámušâi vuáđuld  puáhtá  pyereest ettâđ,  et jieččân mainâšem  ulmeh  láá  olášuumin.  Sajosist  láá  algâivveest  uárnejum  maaŋgâlágáneh tábáhtusah  já čuákkimeh.  Táálu  lii  luptim vijđásubbooht-uv mielâkiddiivâšvuođâ  nuuvt ennuv,  et  táálust  joteh  piäiválávt  valjeest  kolliistelleeh  olgoenâmij  mield.  Sämitiigán  já eromâšávt ton čäällimkoodán  Sajos  valmâštume lii puáhtám stuorrâ helppim,  ko  maaŋgâid iivijd  pištám  kolgolâšeellim  maŋa  peessâp  viijmâg porgâđ  rievtis  loonjâin  siämmáá  káátu vyelni, valaba siämmáá keerdist já siämmáá vázáttuvâst. Siämmáš äšši kuáská tiäđust eresuv táálu kevtteid. 
Hiärrá  President,  rovvá  Haukio,  pyeri  juhleviehâ! Tiäđám,  et  sämmilij  koskâvuođâst  já 
vijđásubbooht-uv taan kuávlust láá Sajosân asâttum ennuv  maaŋgâlágáneh  vuárdámušah já 
vátámâšah.  Tolemustáá  mottoom  ive  vuáttámušâi  maŋa  pyehtip árvuštâllâđ,  mon  pyereest táálu vuáválâšvuođâst  tuáimá  já  mon  pyereest  ulmeh  já  vuárdámušah  olášuveh.  Kuittâg tuáivum já oskom, et mij tääbbin Sajosist tuáimee kevtteeh áppádep västidiđ táid hástusáid ko vistig asâidub olmânáál táálun já uážžup pápárijdân já jurduidân oornigân táálu tooimâi jotonpieijâmhuápui ložžim maŋa. 
Loopâst halijdâm celkkiđ jieččân  já  Sajos  kevttei peeleest  lieggâ  kijttosijd  Sajos olášumán vaikuttâm  já  uásálistám  ovtâskâs  tuáimeid  já  organisaatioild;  nuuvt  ruttâdeijeid,  Senaattikiinteistöid,  Aanaar  kieldân,  arkkitehtvuávájeijeid  já  eres  vuávájeijeid,  kocceid  ko  meid urkkodeijeid-uv. Eromâškijttosijd čujottâm váldu-urkkodeijee Keski-Suomen Betonirakenne tuáimeid  vástulâš  já  palvâlemvuoiŋâlâš  pargohaaldâšmist.    Oovtâstpargo  puohâiguin  lii lamaš  eromâš.  Tiittáá  säämi  kulttuurkuávdáš  ij liččii  kuássin  muttum  tuoivust  tuottân. Stuorrâ kijttoseh tijjân! 
Liävus Sajos ävkkin sämmiláid já eres aalmugân já läjidus Sajos eromâšávt nuorâ sämmilâš suhâpuolváid osko já moovtâ rooččâđ jieijâs kulttuur siäiluttem já uđâsmittem peeleest! 
haŋdâttâhhovdâ 
Tiervuođah Sämitige vaaljâpaje 2012–2015 lekkâmân já Säämi kulttuurkuávdáš Sajos  
vihkâmávutuáloid cuáŋuimáánu 3. p. 2012 Anarist  
Sämitiggepresident já Säämi parlamentaarlâš rääđi president Egil Olli 
Suomâ täsivääldi president, Sämitige saavâjođetteijee, Sämitige airâseh, eres kyesih ! 
Mun halijdâm kijtteđ ko leppeđ povdim muu servâđ Sämitige vaaljâpaje 2012–2015 lekkâmân já säämi 
kulttuurkuávdáá vihkâmávutuáloid. Munjin lii kunnen Taažâpele Sämitige já Säämi parlamentaarlâš 
rääđi ovdâsteijen peessâđ leđe kyessin  tääbbin  taan ilopeeivi. 
Motomijd iivijd täst ovdil lâi historjállâš tábáhtus Suomâ sämmiláid ko vuossâmuš sämitigge lehâstui. 
Sämitigge lii-uv ive 1996 aalgâst jieijâs lavváin vuáđudum sämmilij aalmugvaljim orgaan. Tađe ovdil, 
iivijn 1973 – 1995, tooimâi Säämi Parlament. Sämitigge lii sämmilij alemus politiiklâš orgaan já 
oovdânpuáhtá sämmilij virgálii uáinu sii kyeskee aašijn. Aalmugvaljim orgaan pehti láččoo 
máhđulâšvuotâ pyerebeht kulâttâllâđ virgeomâhijguin, já meid máhđulâšvuotâ nanosubbooht 
vaikuttiđ sämmilij aššijd já vuoigâdvuođáid. Taažâ pele Sämitige peeleest tuáivum luho uđđâ já 
uđđâsist väljejum airâsáid toid tehálaš toimáid moiguin tij kolgâvetteđ porgâđ puáttee áigáduvâst. Tääl 
algâttuvvoo pargo mast láá sehe máhđulâšvuođah já hástuseh. 
Mist sämmilijn láá ennuv ohtsiih hástuseh, já tondiet tarbâšuvvoo-uv oovtâstpargo še raajij rasta. 
Sämmilijn lii lamaš jo kuhheeb ääigi oovtâstpargo sierânâs raajij rasta asâttâsâi já organisaatioi pehti. 
Puárásumos tain lii Sämirääđi mii asâttui jo ive 1956. Uđđâsumos oovtâstpargoasâttâs lii oppeet Säämi 
parlamentaarlâš rääđi, mii asâttui ive 2000, já mii lii sämitigij parlamentaarlâš oovtâstpargo-orgaan mast láá 
še Ruošapele sämmiliih pissoo uáslisten. Säämi parlamentaarlâš rääđi pargoid kuleh ääših moh kyeskih 
sämmilijd staatâi raajij rasta. Ko tääl Sämitigge lävkkee uđđâ áigádâhân, te must láá vuárdámušah já 
tuoivâ et tij ain leppeđ kiärguseh huolâttiđ já västidiđ mii oovtâstpargoost Säämi parlamentaarlâš 
rääđist. 
Mun ilodâm čuuvtij uásálistiđ tii uđđâ säämi kulttuurkuávdáá vihkâmávutuáloid. Ij lah väädis leđe 
oovtuáivilist toiguin kiäh eteh et taat lii hirmástuttee mučis táálu. Arkkitehteh já iäráseh kiäh láá lamaš 
fáárust táálu hammiimist, láá tuođâi porgâm šiev pargo. Sämmiliih Suomâst láá tääl uážžum eromâš 
mučis táálu. Tääl lii tij tyehin tevdiđ taan táálun siskáldâs. 
Täi sanijguim tuáivum Sämitige airâsáid luho puáttee áigáduv pargoiguin já tuáivum tijjân puohháid 
luho täin uđđâ kulttuurkuávdáin. 
Takkâ ! 
Sämitige čuákkim                    23.2.2016            sijđo 1 (30)  
Äigi               ma 23. peeivi kuovâmáánu 2016 tme 10 Saje Solju, Sajos, Aanaar.  
Mieldi Meddâl   Mieldi/  meddâl  Kyrö Kari    čuákkim algâtteijee  Aikio Jouni   jeessân Avaskari Anu ” Feodoroff Veikko ” Hetta Jouko   ” Holmberg Aslak ” Juuso Tuomas Aslak ” Jääskö Neeta  ” Keskitalo Pigga ” Kustula Kirsti ” Magga Ulla-Maarit ” Magga-Vars Petra ” Nuorgam Anne ” Paltto Heikki  ” Pieski Pentti   ” Saijets Janne  ” Sanila Tanja   ” Sanila-Aikio Tiina  ” Sara Magreta  ”  Sujala Antti   ”   Tapiola Nilla  ” 
Valkeapää Nihkolas värijeessân  Pekkala Pekka ”  Länsman Asko ” 
Ruotsala Pia   haldâttâhhovdâ,    pevdikirjetuállee  Varis Kalle   vs lahâčällee   Tapiola-Länsman Kaisa nuorâičällee  Jomppanen Siiri kielâtorvočällee 
Sämitige čuákkim                   23.2.2016              sijđo 2 (30)  
juátkoo… 
Aikio Anne Kirste    tulkkâ  Magga Arla               ”          Aikio Heli      ”          Morottaja Matti   ”  Harju Terhi      ”  Fofonoff Merja   ” 
Sämitige čuákkim                   23.2.2016              sijđo 3 (30)  
Sämitige  pargo-oornig  55  §  mield  uđâ  sämitige  vuossâmuu  čuákkim  koččo  čuákán avestis  puárásumos  tige  jeessân,  kote  meiddei  tuáimá  čuákkim  saavâjođetteijen  ton räi, ko tiigán lii väljejum uđđâ saavâjođetteijee. 
Toimâpajan  2016–2019  väljejum  sämitige  avestis  puárásumos  jeessân  Kari  Kyrö liäkká vuossâmuu čuákkim. Lávloo  sämmilij  aalmuglávlu  neljijn  kieláin  nuuvt,  ete  1.  verstâ  nuorttâlâškielân,  2. verstâ anarâškielân, 3. verstâ suomâkielân já 5. verstâ orjâlâškielân 
Sämitige  pargo-oornig  55  §  mield  uđâ  sämitige  vuossâmuu  čuákkim  koččo  čuákán avestis  puárásumos  tige  jeessân,  kote  meiddei  tuáimá  čuákkim  saavâjođetteijen  ton räi, ko tiigán lii väljejum uđđâ saavâjođetteijee. 
Toimâpajan  2016–2019  väljejum  sämitige  avestis  puárásumos  jeessân  Kari  Kyrö liäkká vuossâmuu čuákkim. 
SäTi 3 § ČUÁKKIM LAVÂLÂŠVUOTÂ JÁ MERIDEMVÁLDÁLÂŠVUOTÂ  
Iävtuttâs:   
Staatârääđi  lii  miärádâsâst  10.12.2015  riehtiministeriö  iävtuttâsâst asâttâm sämitige vaaljâlävdikode nanodâm puáttus vuáđuld jesânijd já värijesânijd  tooimâidis  1.1.2016  älgee  neelji-ivvááš  toimâpajan (lahtos 1).   
Sämitige  čäällimkodde  lii  vuolgâttâm  22.1.2016  čuákkim čuákánkoččoo  toohâm  miärádâs  miäldásávt  jesânijd  já  värijesânijd kirjâlii  almottâs  čuákkimist.  Eidusâš  čuákkimpovdiittâsäššilisto lahtosijdisguin lii vuolgâttum jesânijd já värijesânijd 11.2.2016. 
Pahuduvvoo, kiäh láá čuákkmist mieldi. 
Čuákkim pahuduš lavâlâžžân já meridemváldálâžžân. 
 Miärádâs:  
Sämitige čuákkim                   23.2.2016              sijđo 4 (30)  
SäTi 4 §  PEVDIKIRJE TÄRHISTEIJEI JÁ JIENÂIREKNISTEIJEI VALJIM  
  Iävtuttâs:  Väljejuv  kyehti  pevdikirje  tärhisteijee,  kiäh  tuáimih  meiddei jienâireknisteijen.  
  Miärádâs:  
Sämitiggelaavâ 11 § mield sämitigge väljee koskâvuođâstis saavâjođetteijee já kyehti värisaavâjođetteijee. Saavâjođetteijee tuáimá toimâstis olesáigásávt. 
Sämitige pargo-oornig 3 § mield saavâjođetteijee väljejuvvoo vaaljâpajan ohtân. 
Stiivrâ iävtuttâs:  
Sämitige  čuákkim  väljee  koskâvuođâstis  olesáigásii  saavâjođetteijee toimâpajan 2016–2019. 
Miärádâs:  
Sämitige čuákkim                   23.2.2016              sijđo 5 (30)  
Stiivrâ iävtuttâs:  
  Tuhhiittuvvoo čuávuvâš aašij kieđâvuššâmoornig:  
7 § I värisaavâjođetteijee valjim toimâpajan 2016–2019 
8 § II värisaavâjođetteijee valjim toimâpajan 2016–2019 
9 § Stiivrâ asâttem toimâpajan 2016–2019 
10 § Iäláttâs- já vuoigâdvuođâlävdikode asâttem toimâpajan 2016–2019 
11 § Škovlim- já oppâmateriaallävdikode asâttem toimâpajan 2016–2019 
12 § Kulttuurlävdikode asâttem toimâpajan 2016–2019 
13 § Säämi kielârääđi asâttem toimâpajan 2016–2019 
14 § Sosiaal- já tiervâsvuođâlävdikode asâttem toimâpajan 2016–2019 
15 § Nuorâirääđi asâttem toimâpajan 2016–2017 
16 § Tilitärhisteijee já suu väriulmuu valjim toimâpajan 2016 – 2019 
17 § Jesânij já värijesânij nomâttem säämi parlamentaarlâš rááđán toimâpajan 2016 – 
18 § Sämmilij ovdâsteijee já suu väriulmui valjim kirholâščuákkimân čuávuvii neeljiivepajan 
19  §  Sämmilij  škovlimaašij  oovtâstpargo-orgaan  asâttem  já  sämitige  ovdâsteijei nomâttem toos toimâpajan 2016 – 2019 
20  §  Sämmilij  sosiaal-  já  tiervâsvuođâaašij  oovtâstpargo-orgaan  asâttem  já  sämitige ovdâsteijei nomâttem toimâpajan 2016 – 2019 
21 § Ohtsâštave-eennâmlâš sämikielâ áámmát- já reesuurskuávdáá Sámi Giellagáldu (Säämi Kielâkäldee) orjâlâš-, nuorttâlâš- já anarâškielâ kielâjuáhusij jesânij nomâttem toimâpajan 2016 – 2019 
22 § Sämitige muštâluš staatârááđán ivveest 2015 
Sämitige čuákkim                   23.2.2016              sijđo 6 (30)  
SäTi 6 § juátkoo…  
23 § Vuolgâttâssavâstâllâm sämitige vaaljâpaje toimâm- já ruttâtuáluohjelmist 2016 - 
24 §  Markkânistemhoovdâ virge vuáđudem 
25 § Eres oovdân puáttee ääših 
26 § Čuákkim joskâm 
 Miärádâs:  
Sämitige čuákkim                   23.2.2016              sijđo 7 (30)  
Sämitiggelaavâ 11 § mield sämitigge väljee koskâvuođâstis saavâjođetteijee já kyehti värisaavâjođetteijee. Saavâjođetteijee tuáimá pargoost olesáigásávt. 
Sämitige  pargo-oornig  3  §  mield  saavâjođetteijee  já  kyehti  värisaavâjođetteijee väljejuvvojeh oovtâ vaaljâpajan ohtân. 
Stiivrâ iävtuttâs:  
Sämitige  čuákkim  väljee  koskâvuođâstis  I  värisaavâjođetteijee toimâpajan 2016–2019. 
Miärádâs:  
Sämitige čuákkim                   23.2.2016              sijđo 8 (30)  
Sämitiggelaavâ 11 § mield sämitigge väljee koskâvuođâstis saavâjođetteijee já kyehti värisaavâjođetteijee. Saavâjođetteijee tuáimá pargoost olesáigásávt. 
Sämitige  pargo-oornig  3  §  mield  saavâjođetteijee  já  kyehti  värisaavâjođetteijee väljejuvvojeh oovtâ vaaljâpajan ohtân. 
Stiivrâ iävtuttâs:  
Sämitige  čuákkim  väljee  koskâvuođâstis  II  värisaavâjođetteijee toimâpajan 2016–2019. 
Miärádâs:  
Sämitige čuákkim                   23.2.2016              sijđo 9 (30)  
 Sämitige pargo-oornog 5 § mield ”Tige čuákkim noommât tige saavâjođetteijeid  
meiddei stiivrâst västideijeid pargoid já västideijee toimâpajan. Tige čuákkim väljee meiddei tige eidusijn jesânijn stiivrân nelji eres jeessân tige vaaljâpajan ohtân.  
 Stivrâ kalga ovdâstiđ Suomâ sämmilij kielâlijd já kuávlulijd juávhuid nuuvt pyereest ko máhđulâš.”  
Ko stivrâ väljejuvvoo, kalga lasseen väldiđ vuotân, maid nisonij já almai koskâsii täsiáárvust adelum laavâst (609/86) lii asâttum nisonij já almai oovdâstmist toimâorgaanijn. Laavâ mield toimâorgaanijn kalgeh leđe sehe nisoneh ete almaah kuábbááh-uv ucemustáá 40 %, jis iärásân ij lah spesifisâš suijâ. 
Stiivrâ iävtuttâs:  
Sämitige čuákkim aassât stiivrâ toimâpajan 2016–2019 čuávuvávt: 1) čuákkim noommât sämitige saavâjođetteijeid stiivrâ saavâjođetteijen, 2) lasseen čuákkim väljee stiivrân sämitige nelji eidusii eres jeessân.  
 Miärádâs:  
Sämitige čuákkim                   23.2.2016              sijđo 10 (30)  
SäTi 10 §  IÄLÁTTÂS- JÁ VUOIGÂDVUOĐÂLÄVDIKODE ASÂTTEM TOIMÂPAJAN   
Sämitige pargo-oornig 8 § mield: ”Tige čuákkim väljee iäláttâs- já  
vuoigâdvuđâlävdikoodán tige vaaljâpajan ohtân saavâjođetteijee, värisaavâjođetteijee já vittâ eres jeessân sehe juáhážân persovnlâš värijeessân. Saavâjođetteijee já värisaavâjođetteijee kolgâv leđe tige eidusiih jesâneh.  
Lävdikodde kalga ovdâstiđ Suomâ sämmilij kielâlâijd já kuávlulijd juávhuid nuuvt pyereest ko máhđulâš sehe šiev äššitobdeevuođâ toimâsyergistis.”  
Ko lävdikodde väljejuvvoo, kalga lasseen väldiđ vuotân, maid nisonij já almai koskâsii täsiáárvust adelum laavâst (609/86) lii asâttum nisonij já almai oovdâstmist toimâorgaanijn. Laavâ mield toimâorgaanijn kalgeh leđe sehe nisoneh ete almaah kuábbááh-uv ucemustáá 40 %, jis iärásân ij lah spesifisâš suijâ. 
Stiivrâ iävtuttâs:  
Sämitige čuákkim aassât iäláttâs- já vuoigâdvuođâlävdikode toimâpajan 2016–2019 já väljee toos  1) saavâjođetteijee já värisaavâjođetteijee, 2) vittâ eres jeessân já lasseen 3) jieškote-uv jesânân persovnlii värijeessân.  
Miärádâs:  
Sämitige čuákkim                   23.2.2016              sijđo 11 (30)  
SäTi 11 §   ŠKOVLIM-  JÁ  OPPÂMATERIAALLÄVDIKODE  ASÂTTEM  TOIMÂPAJAN  
Sämitige pargo-oornig 10 § mield: ”Tige čuákkim väljee škovlim- já  
oppâmateriaallävdikoodán tige vaaljâpajan ohtân saavâjođetteijee, värisaavâjođetteijee já vittâ eres jeessân sehe juáhážân persovnlâš värijeessân. Saavâjođetteijee já värisaavâjođetteijee kolgâv leđe tige eidusiih jesâneh.  
Lävdikodde kalga ovdâstiđ Suomâ sämmilij kielâlâijd já kuávlulijd juávhuid nuuvt pyereest ko máhđulâš sehe šiev äššitobdeevuođâ toimâsyergistis.”  
Ko lävdikodde väljejuvvoo, kalga lasseen väldiđ vuotân, maid nisonij já almai koskâsii täsiáárvust adelum laavâst (609/86) lii asâttum nisonij já almai oovdâstmist toimâorgaanijn. Laavâ mield toimâorgaanijn kalgeh leđe sehe nisoneh ete almaah kuábbááh-uv ucemustáá 40 %, jis iärásân ij lah spesifisâš suijâ. 
Stiivrâ iävtuttâs:  
Sämitige čuákkim aassât škovlim- já oppâmateriaallävdikode toimâpajan 2016–2019 já väljee toos: 1) saavâjođetteijee já värisaavâjođetteijee, 2) vittâ eres jeessân já lasseen 3) jieškote-uv jesânân persovnlii värijeessân.  
Miärádâs:  
Sämitige čuákkim                   23.2.2016              sijđo 12 (30)  
Sämitige pargo-oornig 12 § mield: ”Tige čuákkim väljee kulttuurlävdikoodán tige  
vaaljâpajan ohtân saavâjođetteijee, värisaavâjođetteijee já vittâ eres jeessân sehe juáhážân persovnlâš värijeessân. Saavâjođetteijee já värisaavâjođetteijee kolgâv leđe tige eidusiih jesâneh.  
Lävdikodde kalga ovdâstiđ Suomâ sämmilij kielâlâijd já kuávlulijd juávhuid nuuvt pyereest ko máhđulâš sehe šiev äššitobdeevuođâ toimâsyergistis.”  
Ko lävdikodde väljejuvvoo, kalga lasseen väldiđ vuotân, maid nisonij já almai koskâsii täsiáárvust adelum laavâst (609/86) lii asâttum nisonij já almai oovdâstmist toimâorgaanijn. Laavâ mield toimâorgaanijn kalgeh leđe sehe nisoneh ete almaah kuábbááh-uv ucemustáá 40 %, jis iärásân ij lah spesifisâš suijâ. 
Stiivrâ iävtuttâs:  
Sämitige čuákkim aassât kulttuurlävdikode toimâpajan 2016–2019 já väljee toos: 1) saavâjođetteijee já värisaavâjođetteijee, 2) vittâ eres jeessân já lasseen 3) jieškote-uv jesânân persovnlii värijeessân.  
Miärádâs:  
Sämitige čuákkim                   23.2.2016              sijđo 13 (30)  
SäTi 13 §   SÄÄMI KIELÂRÄÄĐI ASÂTTEM TOIMÂPAJAN 2016–2019   
 Sämitige pargo-oornig 14 § mield: ” Tige čuákkim väljee säämi kielârááđán tige  
vaaljâpajan ohtân saavâjođetteijee, värisaavâjođetteijee já vittâ eres jeessân sehe juáhážân persovnlâš värijeessân. Saavâjođetteijee já värisaavâjođetteijee kolgâv leđe tige eidusiih jesâneh.  
Kielârääđist kalga leđe ucemustáá ohtâ jeessân jyehi Suomâ sämmilij kielâjuávhust. Lasseen kielârääđi kalga ovdâstiđ kielâ tubdâm já huolâttem äššitobdeevuođâ nuuvt pyereest ko máhđulâš.”  
Ko kielârääđi väljejuvvoo, kalga lasseen väldiđ vuotân, maid nisonij já almai koskâsii täsiáárvust adelum laavâst (609/86) lii asâttum nisonij já almai oovdâstmist toimâorgaanijn. Laavâ mield toimâorgaanijn kalgeh leđe sehe nisoneh ete almaah kuábbááh-uv ucemustáá 40 %, jis iärásân ij lah spesifisâš suijâ. 
Stiivrâ iävtuttâs:  
Sämitige čuákkim aasstâ säämi kielârääđi toimâpajan 2016–2019 já väljee toos  1) saavâjođetteijee já värisaavâjođetteijee, 2) vittâ eres jeessân já lasseen 3) jieškote-uv jesânân persovnlii värijeessân.  
Miärádâs:  
Sämitige čuákkim                   23.2.2016              sijđo 14 (30)  
SäTi 14 §  SOSIAAL- JÁ TIERVÂSVUOĐÂLÄVDIKODE ASÂTTEM TOIMÂPAJAN   
Sämitige pargo-oornig 16 § mield: ” Tige čuákkim väljee sosiaal- já  
tiervâsvuođâlävdikoodán tige vaaljâpajan ohtân saavâjođetteijee, värisaavâjođetteijee já vittâ eres jeessân sehe juáhážân persovnlâš värijeessân. Saavâjođetteijee já värisaavâjođetteijee kolgâv leđe tige eidusiih jesâneh.  
Lävdikodde kalga ovdâstiđ Suomâ sämmilij kielâlâijd já kuávlulijd juávhuid nuuvt pyereest ko máhđulâš sehe šiev äššitobdeevuođâ toimâsyergistis..”  
Ko lävdikodde väljejuvvoo, kalga lasseen väldiđ vuotân, maid nisonij já almai koskâsii täsiáárvust adelum laavâst (609/86) lii asâttum nisonij já almai oovdâstmist toimâorgaanijn. Laavâ mield toimâorgaanijn kalgeh leđe sehe nisoneh ete almaah kuábbááh-uv ucemustáá 40 %, jis iärásân ij lah spesifisâš suijâ. 
Stiivrâ iävtuttâs:  
Sämitige čuákkim aassât sosiaal- já tiervâsvuođâlävdikode toimâpajan 2016–2019 já väljee toos: 1) saavâjođetteijee já värisaavâjođetteijee, 2) vittâ eres jeessân já lasseen 3) jieškote-uv jesânân persovnlii värijeessân.  
Miärádâs:  
Sämitige čuákkim                   23.2.2016              sijđo 15 (30)  
Sämitige  pargo-oornig  17  a  §  mield:  ”Tige  čuákkim  väljee  nuorâirááđán  kyevti  ihán  
čiččâm jesânid sehe juáhážân värijeessân. Nuorâirääđi väljee koskâvuođâstis rááđán kyevti ihán saavâjođetteijee já värisaavâjođetteijee. Rääđi jesâneh kalgeh valjim ääigi leđe 18–28 -ihásiih.  
Nuorâirääđi  puáhtá  valjiđ  rááđán  kyevti  ihán  enâmustáá  vittâ  pissoo  äššitobdee. Nuorâirääđi  äššitobdeeh  kalgeh  leđe  valjim  ääigi  15–17  -ihásiih.  Nuorâirääđist puáhtá  leđe  jieijâs  toimâm  várás  ohtâ  tâi  maŋgâ  vyelijuáhus.  Nuorâirääđi  aassât meriááigán vyelijuáhusijd já noommât juáh usân  jesânin  15–28  -ihásijd  säminuorâid.  Rääđi  sehe  rääđi  äššitobdeeh  kalgeh ovdâstiđ Suomâ sämmilij kielâlijd já kuávlulijd juávhuid nuuvt pyereest ko máhđulâš.”  
Sämitige nuorâirääđi lii čuákkimistis 1/2016 22.1.2016 (6 §) meridâm oovdânpyehtiđ sämitige  čuákkimân  nuorâirááđán  valjimnáál  jesânijd  já  värijesânijd  (lahtos  1). Nuorâirääđi lii váldâm oovdânpyehtimist vuotân:   
 ton,  mii  nisonij  já  almai  koskâsâš  täsiáárvust  adelum  laavâst  (609/86)  lii 
asâttum  nisonij  já  almai  oovdâstmist  toimâorgaanijn.  Laavâ  mield toimâorgaanijn  kalgeh  leđe  sehe  nisoneh  ete  almaah  kuábbááh-uv  ucemustáá 40 %, jis iä lah spesifisâš suujah iärásân. 
 ete Suomâ sämmilij kielâjuávhuh, sämikuávlu já ubâ Suomâ šaddeh ovdâstum 
nuorâirääđist nuuvt pyereest ko máhđulâš. Nuorâirääđi iävtuttâsân vaiguttij meiddei máhđulij jesânij aktiivlâšvuotâ, ahe sehe haalu vaiguttiđ säminuorâi aašijd. 
Nuorâičällee iävtuttâs (KTL):  
Stivrâ iävtut sämitige čuákkimân, ete tot aassât nuorâirääđi toimâpajan 2016–2017 já väljee toos nuorâirääđi iävtuttâs miäldásávt 1) čiččâm jesânid, 2) jieškote-uv jesânin persovnlii värijeessân.  
Miärádâs:   Stivrâ meridij iävtuttâs mield.  
Merkkui, ete Kaisa Tapiola-Länsman vuolgij čuákkimist meridem maŋa tme 16.16.   
Sämitige čuákkim                   23.2.2016              sijđo 16 (30)  
SäTi 15 § juátkoo…  
SäTi 15 §  Stiivrâ iävtuttâs:  
Sämitige čuákkim aassât nuorâirääđi toimâpajan 2016–2017 já väljee toos nuorâirääđi iävtuttâs miäldásávt (lahtos 1) 1) čiččâm jesânid, 2) jieškote-uv jesânân persovnlii värijeessân.  
Miärádâs:  
Sämitige čuákkim                   23.2.2016              sijđo 17 (30)  
SäTi 16 §  TILITÄRHISTEIJEE JÁ SUU VÄRIULMUU VALJIM TOIMÂPAJAN   
Sämitiggelaavâ 18c § mield: ”Sämitiggeest láá kyehti tilitärhisteijee já kuábbáást-uv väriolmooš, kiäh väljejuvvojeh sämitige toimâpaje västideijei iivij haldâttuv já ruttâtuálu tärhistem várás.” 
Ceehi  2  moomeent  mield  sämitigge  já  riehtiministeriö  valjiv  kuábâš-uv  oovtâ tilitärhisteijee  ja  suu  väriulmuu.  Aainâš-uv  nubbe  tilitärhisteijee  já  suu  väriolmooš kolgâv leđe Kuávdáškävppikáámmár tâi kävppikáámmár tuhhiittem tilitärhisteijee tâi almoshaldâttuv já -ruttâtuálu tilitärhistemlävdikode tuhhittem tilitärhisteijee. 
Sämitiggelaavâ  18  d  §:st  lii  asâttum  tilitärhisteijee  almos  tohálâšvuođâst. Tilitärhisteijest  kalga  leđe  reknistemtooimâst  sehe  ekonomâlijn  já  vuoigâdvuođâlijn aašijn taggaar hárjánem, mii lii anolâš sämitige tilitärhistem tipšomist. Vááijuvváldásii tâi koŋguurssist leijee ij pyevti valjiđ tilitärhisteijen. 
Sämitiggelaavâ  e já f ceehijn lii lasseen asâttum tilitärhisteijee hiäŋgáámettumvuođâst já estâlâšvuođâst. 
Sämitige toimâpaajeest 2012–2015 tilitärhisteijen lává toimâm riehtiministeriö valjim JHTT  Klaus  Krokfors  já  sämitige  valjim  KHT  Risto  J.  Hyvönen  (väriolmožin  Tiina Mikkonen-Brännkärr). 
Riehtiministeriö ij lah vala nomâttâm tilitärhisteijee toimâpajan 2016–2019. 
Stiivrâ iävtuttâs:  
Sämitige  čuákkim  väljee  tilitärhisteijee  já  sunjin  väriulmuu  toimâpajan 2016–2019 haldâttuv já ruttâtuálu tärhistem várás. 
 Miärádâs:  
Sämitige čuákkim                   23.2.2016              sijđo 18 (30)  
SäTi 17 §  JESÂNIJ JÁ VÄRIJESÂNIJ NOMÂTTEM SÄMMILII PARLAMENTAARLII  
Sämmilii  Parlamentaarlii  Rááđán  (maŋeláá  SPR)  kyeskee  sopâmuš  5  artikla  mield Sämmilii  Parlamentaarlii  rääđist  láá  kyehtlovohtâ  (21)  sämmilâš  parlamentairâsid, maid  Suomâ,  Taažâ  já  Ruotâ  sämitigeh  láá  valjim  jieijâs  valjâiguin  väljejum ovdâsteijei juávhust. 
Artikla  6  mield  jyehi  eennâm  sämitigeh  väljejeh  Sämmilii  Parlamentaarlii  rááđán neelji  (4)  ive  toimâpajan  vittâ  (5)  ovdâsteijee.  Valjim  kalga  tábáhtuđ  vuossâmuu tievâslâščuákkimist  uđđâ  sämitiggevaaljâi  maŋa.  Lasseen  sämitiigij  pooliitliih uáiviulmuuh  kalgeh  ain  kulluđ  jesânin  Sämmilii  parlamentaarlii  rääđi tievâslâščuákkimân.  Siämmáá  náál  jyehi  eennâm  sämitiigij  stivrâ/rääđi  väljee  oovtâ (1)  ovdâsteijee  Sämmilii  parlamentaarlii  rääđi  tievâslâščuákkim  jesânin.  Jieškote-uv eennâm sämitiigij delegaation kulá tánávt ohtsis čiččâm (7) parlamentairâsid. 
Sopâmušâst  ij  lah  mainâšume  värijesânijn.  Sämitigge  lii  nomâttâm  ovdebii  poojijn eidusâš jesânijn meiddei persovnlijd värijesânijd. 
Stiivrâ iävtuttâs:  
Sämitige  čuákkim  noomât  vittâ  jeessân  já  sijjân  persovlijd  värijesânijd Sämmilii parlamentaarlii rááđán toimâpajan 2016–2019.  
Miärádâs:  
Sämitige čuákkim                   23.2.2016              sijđo 19 (30)  
Sämmilij  ovdâstemân  evankellâš-luterilii  kiirho  kirholâščuákkimist  kyeskee kirkkolahâasâttem  šoodâi  vuáimán  1.1.2000.  Toos  kyeskeeh  njuolgâdusah  láá kirkkolaavâst (1164/99), kirkko-oornigist já kiirho vaaljâoornigist.   
Kirkkolaavâ  20  lovo  2  §  mield  sämmilij  ovdâsteijen  puáhtá  valjuđ  servikode äššitobdeejeessân,  kote  lii  sämitiggeest  adelum  laavâst  (974/1995)  uáivildum sämmilâš, vaaljâtohálâš servikode luáttámuštooimâid já lii adelâm suu mietâmâš.  
Kirkkolaavâ  7  lovo  3  §  mield  vaaljâtohálâš  servikode  luáttámuštooimâid  lii  kristâlii uiánust  tubdum  servikode  konfirmistum  jeessân  1)  kiäst  lii  8  lovo  3  §  1  moomeent mield jienâstemvuoigâdvuotâ siämmáá tâi monnii eres servikoddeest ja 2) kote ij lah hovdimvuálásâš.  Kirkkolaavâ  8  lovo  3  §  1  moomeent  mield  puohháin  18  ihheed tiävdâm kiirho jesânijn lii vaaljâin oovtlágán jienâstemvuoigâdvuotâ. 
Kirkko-oornig  19  lovo  12  já  18  §:ijn  lii  asâttum  sämmilij  ovdâsteijee  sajattuvvâst pispekoddečuákkim  já  ruávástkoddečuákkim  jesânin.  Sämmilij  ovdâsteijee  lii  Ooulu pispekoddečuákkim  jeessân  já  ruávástkoddečuákkim  jeessân  ton  ruávástkoddeest, moos iänááš sämikuávlu servikodeh kuleh. 
Kiholâščuákkim uđđâ neelji-ivepaje álgá 1.5.2016 já nohá 20.4.2020. 
Stiivrâ iävtuttâs:  
Sämitige  čuákkim  väljee  evankellâš-luterilii  kirho  kirholâščuákkimân ton 1.5.2016 älgee nelji-ivepajan 1) sämmilij ovdâsteijee, já sunjin 2) vuossâmuu väriulmuu já 3) nube väriulmuu 
 Miärádâs:  
Sämitige čuákkim                   23.2.2016              sijđo 20 (30)  
SäTi 19 §   SÄMMILIJ ŠKOVLIMAAŠIJ OOVTÂSTPARGO-ORGAANIJ ASÂTTEM JÁ    
Sämitige  pargo-oornig  6  lovvoost  lii  meridum  oovtâstpargo-orgaan  ulme,  sajattâh, pargoh,  asâttem  já  čuákánpieijâm.  Oovtâstpargo-orgaan  ulmen  lii  ovdediđ oovtâstpargo sämmilij škovlimaašijn já ovdediđ oovtâstpaargon uásiväldei ornijdumij koskâsâš  tiäđujotteem  já  koskâvuođâ  anneem.  Oovtâstpargo-orgaan  tuáimá ravvuuadeleijee orgaanin sierâ sämitige linjimornijduumeest. 
Sämitige pargo-oornig 82 § mield: ”Tige čuákkim aassât oovtâstpargo-orgaan jieijâs  
toimâpaje västideijee ááigán.  
Oovtâstpargo-orgaanist láá ucemustáá love jesânid. Tige čuákkim noommât orgaanân kulmâ jeessân, oovtâ jyehi sämikielâjuávhust. Máttááttâs- já kulttuurministeriö, Laapi kuávluhaldâttâhvirgádâh,  sämikuávlu  kieldah  Iänudâh,  Aanaar,  Suáđigil  já  Ucjuuhâ sehe  eres  sämikielâ  tâi  sämikielâlâš  máttááttâs  uárnejeijeeh  kieldah  juáháš  oovtâ jeessân já persovnlâš värijeessân.  
Oovtâstpargo-orgaan  saavâjođetteijen  já  värisaavâjođetteijen  tuáimiv  sämitige nomâttem ulmuuh.  
Oovtâstpargo-orgaan čällen tuáimá sämitige škovlimčällee.”  
Stiivrâ iävtuttâs:  
  Sämitige čuákkim  
1) aassât oovtâstpargo-orgaan sämitige toimâpajan 2016–2019, 2) noommât  oovtâstpargo-orgaanân  kulmâ  jeessân,  oovtâ  jyehi kielâjuávhust, 3) noommât oovtâstpargo-orgaanân saavâjođetteijee já 
värisaavâjođetteijee, 4) táttu máttááttâs- já kulttuurministeriö, Laapi kuávluhaldâttâhvirgaduv  já  sämikielâlâš  máttááttâs  uárnejeijeid peelijd nomâttiđ ovdâsteijeid oovtâstpergo-orgaanân. 
 Miärádâs:  
Sämitige čuákkim                   23.2.2016              sijđo 21 (30)  
SäTi 20 §   SÄMMILIJ SOSIAAL- JÁ TIERVÂSVUOĐÂAAŠIJ OOVTÂSTPARGO-   
23.2.2016 ORGAAN ASÂTTEM JÁ SÄMITIGE OVDÂSTEIJEI NOMÂTTEM TOOS  
Sämitige  pargo-oornog  7  lovvoost  lii  meridum  oovtâstpargo-orgaan  ulme,  sajattâh, pargoh  já  čuákánpieijâm.  Oovtâstpargo-orgaan  ulmen  lii  ovdediđ  oovtâstpargo sämmilij  pyereestvaijeemaašijn  já  ovdediđ  oovtâstpaargon  uásiväldei  ornijdumij koskâsâš aalmuglii já raajij paijeel mannee oovtâstpargo. Oovtâstpargo-orgaan tuáimá ravvuuadeleijee orgaanin sierâ sämitige linjimornijduumeest. 
Sämitige pargo-oornig 87 § mield: ”Tige čuákkim aassât oovtâstpargo-orgaan jieijâs  
toimâpaje västideijee ááigán.  
Oovtâstpargo-orgaanist láá ovdâsteijeeh sämitiggeest, sosiaal- já tiervâsvuođâministeriöst,  sämmilij  sosiaal-  já  tiervâsvuođâpalvâlusâi  orniiimist, pyevtitmist já oovdedmist västideijein peelijn sehe sämikuávlu kieldâin.  
Tige čuákkim noommât orgaanân kulmâ jeessân, oovtâ jyehi sämikielâjuávhust. Eres peleh  nomâtteh  jieškote-uv  oovtâ  jeessân.  Lasseen  jyehi  peeli  noommât  jesânân värijeessân.  Lasseen  oovtâstpargo-orgaanist  puáhtá  leđe  äššitobdeejesâneh oovtâstpargo-orgaan meridâm vuovvijn.  
Oovtâstpargo-orgaan  saavâjođetteijen  já  värisaavâjođetteijen  tuáimiv  sämitige nomâttem  jesâneh.  Oovtâstpargo-orgaan  čällen  tuáimá  sämitige  sosiaal-  já tiervâsvuođâčällee.”  
Stiivrâ iävtuttâs:  
  Sämitige čuákkim  
1) aassât oovtâstpargo-orgaan sämitige toimâpajan 2016–2019, 2) noommât  oovtâstpargo-orgaanân  kulmâ  jeessân,  oovtâ  jyehi kielâjuávhust, 3) noommât oovtâstpargo-orgaanân saavâjođetteijee já 
värisaavâjođetteijee, 4) táttu  sosiaal-  já  tiervâsvuođâministeriös,  sämikuávlu  kieldâid  já sämmilij  sosiaal-  já  tiervâsvuođâpalvâlusâi  orniimist,  pyevtitmist  já oovdedmist  västideijeid  peelijd  nomâttiđ  ovdâsteijeid  oovtâstpargoorgaanân. 
 Miärádâs:  
Sämitige čuákkim                   23.2.2016              sijđo 22 (30)  
SäTi 21 §  OHTSÂŠTAVE-EENNÂMLÂŠ SÄMIKIELÂ ÁÁMMÁT- JÁ REESUURSKUÁVDÁÁ SÁMI GIELLAGÁLDU (SÄÄMI KIELÂKÄLDEE) ORJÂLÂŠ-, NUORTTÂLÂŠ- JÁ ANARÂŠKIELÂ KIELÂJUÁHUSIJ JESÂNIJ NOMÂTTEM TOIMÂPAJAN 2016–2019   
Sämmilii  Parlamentaarlii  Rääđi  algâttem  säämi  kielâoovtâstpargo  uđđâsist  ornim puátusin Säämi kielâlävdikodde jooskâi toimâs 2012 já ohtsâštave-eennâmlâš sämikielâ áámmát-  já  reesuurskuávdáá  Sámi  Giellagáldu  toimâm  vuolgij  joton  1.1.2013 integerruttâdum Sáfá-haavâ ruttâdem vuáláážin. Toimâm koskâldui 30.6.2014, ko haahâ nuuvâi,  mutâ  vuolgij  oppeet  joton  1.8.2015  integerruttâdum  Giellagáldu-haavâ  iššijn, mii  nohá  30.5.2018.  Haavâ  äigin  irâtteh  finniđ  pissoo  ruttâdem  áámmát-  já reesuurskuávdáá  toimâmân.  Áámmát-  já  reesuurskuávdáá  pargon  láá  eereeb  iärásij kielâhuolâttem,  kielâ  ovdedem,  terminologiapargo,  normim  já  páikkinommâpalvâlus. Kielâjuáhuseh  adeleh  avžuuttâsâid  sämikielâ  kevttimân  kyeskein  aašijn,  nuuvtko normiimist já uđđâ terminologiast. Kielâjuáhusij jesânijn kalga leđe sämikielâ táiđu já kielâáámmátlâš mättim. 
Sämitige  pargo-oornig  14  §  mield  sämmilij  ohtsâštave-eennâmlii  kielâpargo  várás vuáđudemnáál  toimâorgaanijd  Suomâ  jesânijn  ucemustáá  ohtâ  väljejuvvoo  säämi kielârääđi  jesânij  koskâvuođâst.  Orjâlâš-,  nuorttâlâš-  já  anarâškielâ  kielâjuáhusijd valjimnáál  ulmuin  kalga  jyehi  kielâjuáhusân  valjiđ  kuittâg  oovtâ  jeessân  säämi kielârääđist. 
Sámi  Giellagáldu  koskâpuddâsii  njuolgâsudâi  mield  Suomâ  sämitigge  noommât orjâlâškielâ  kielâjuáhusân  čuávuvijd  jesânijd  já  värijesânijd,  kiäh  iä  lah  persovnliih värijesâneh. Orjâlâškielâ kielâjuáhusân nomâttuvvojeh 2 eidusâš jeessân já 3 värijeessân já  anarâškielâ  kielâjuáhusân  nomâttuvvojeh  3  eidusâš  jeessân  já  3  värijeessân. Giellagáldu-haahâ  juátká  siämmáánáál  ko  Sáfá-haahâ  nuorttâlâškielâ  kielâjuáhus toimâm  oovtâstpargoost  Ruošâ  nuorttâlijguin  nuuvt,  ete  nuorttâlâškielâ  kielâjuáhusân nomâtuvvoo  ohtâ  nuorttâlâškielâ  jeessân  Ruošâst.  Nuorttâlâškielâ  kielâjuáhusân nomâttuvvojeh  3  jeessân  Suomâst  já  1  Ruošâst  sehe  sijjân  värijesâneh,  main  Ruošâ nuorttâlâškielâ ovdâsteijee jeessân lii persovnlâš. 
Sämmilâš Parlamentaarlâš Rääđi noommât lopâlávt puoh jesânijn kielâjuáhusijd. Suomâ sämitige  ovdâsteijen  Sámi  Giellagáldust  toimii  1.1.2013–31.12.2015  koskâsâš  äigin čuávuviih jesânhe já värijesâneh: 
 Anarâškielâ: eidusiih jesâneh Anna Morottaja, Petter Morottaja já Marja 
Liisa Olthuis já värijesâneh Tanja Kyrö, Hannu Kangasniemi já Mervi Skopets. 
 Nuorttâlâškielâ: eidusiih jesâneh Erkki Lumisalmi, Tiina Sanila-Aikio, Seija 
Sivertsen já Natalia Vaskova (Ruoššâ) já värijesâneh Miika Lehtinen, Hilkka Fofonoff, Raija Lehtola ja Zoja Nosova (Ruoššâ). 
 Orjâlâškielâ eidusiih jesâneh Ellen Pautamo já Kaarina Vuolab-Lohi já 
värijesâneh Ulla-Maarit Magga já Ailu Valle. 
Sämitige čuákkim                   23.2.2016              sijđo 23 (30)  
SäTi 21 § juátkoo… 
Stiivrâ iävtuttâs:  
Sämitige čuákkim väljee Sámi Giellagáldu kielâ juáhusijd toimâpajan 2016-2019 1) orjâlâškielâ kielâjuáhusân 2 eidusâš jeessân já 2 värijeessân, 2) anarâškielâ kielâjuáhusân 3 eidusâš jeessân já 3 värijeessân, 3) nuorttâlâškielâ kielâjuáhusân 3 jeessân já 3 värijeessân Suomâst 
sehe oovtâ jeessân Ruošâst já sunjin persovnlâš värijeessân. 
Sämitige čuákkim                   23.2.2016              sijđo 24 (30)  
SäTi 22 §  Sämitige muštâluš staatârááđán ivveest 2015 
Sämitiggelaavâ  7  §  miäldásávt  sämtigge  ráhtá  jyehi  ive  staatârááđán  haldâttâs muštâlus rähtim várás muštâlus tast, mii merhâšittee lii tábáhtum spesifisávt sämmilijd kyeskei  aašij  ovdánmist.  Riehtiministeriö  lii  táttum  toimâttiđ  muštâlus  majemustáá 1.3.2016 . 
Sämitige  muštâlus  lahtoo  ovdâskoodán  adelemnáál  Haldâttâs  ihemuštâlusân  ivveest 
2015. Muštâlus kukkodâh kolgâččij leđe enâmustáá vittâ sijđo. 
Sämitige  pargo-oornig  25  §  5  saje  mield  lahâčällee  pargon  lii  rähtiđ  ko.  muštâlus. Lahâčällee  lasseen  muštâlus  valmâštâllâmân  láá  váldâm  uási  jyehi  lävdikode oovdânpyehteeh jieijâs toimâsyergi peeleest. 
Säämi kielâlaavâ 29 § mield kielâmuštâlus  adeluvvoo sämitiigán ohtii  vaaljâpaijeest. Staatârääđi säämi kielâlaavâ olášuttemist adelum asâttâs 4 § mield kielâlahâmuštâlus lahtoo  sämitiggelaavâ  7  §:st  uáivuldum  sämitige  muštâlusân  lahtosin.  Muštâlusâst oovdânpuáhtoo  sämikielân  kyeskee  lahâasâttem  heiviittem,  sämmilij  kielâlij vuoigâdvuođâi olášume já kielâtiilij ovdánem. 
Sämitige stivrâ kieđâvušâi muštâlus čuákkimistis 19.1.2016 já siirdij ääši meridemnáál 
čuávuvâš čuákkimist. 
Áášán lohtâseijeeh äššikirjeh, moh láá uáinimnáál čuákkimsaajeest:  
 Riehtiministeriö táttum 15.1.2016 sämitiggelaavâ 7 miäldásâš muštâlus tooimâtmist  
 Vs. lahäčällee iävtuttâs (KV):  
 Stivrâ  tuhhit  sämitige  muštâlus  ivveest  2015  já  ton  lahtosin  leijee  
kielâlahâmuštâlus sämitige čuákkimân oovdânpyehtimnáál. 
 Miärádâs  
Stivrâ tuhhitij sämitige muštâlus ivveest 2015 (lahtos 2) já ton  lahtosin leijee kielâlahâmuštâlus nubástusijguin (lahtos 2 a) sämitige čuákkimân oovdânpyehtimnáál.  
 Merkkui, ete Petra Magga-Vars poođij čuákkimân ääši kieđâvuššâm äigin tme 16.26.  
Merkkui, ete Siiri Jomppanen vuolgij čuákkimistmeridem maŋa tme 17.21.  
Sämitige čuákkim                   23.2.2016              sijđo 25 (30)  
SäTi 22 § juátkoo…  
SäTi 22 §  Stiivrâ iävtuttâs:  
 Sämitige  čuákkim  tuhhit  sämitige  muštâluš  ivveest  2015  (lahtos  2)  já  
muštâluš  lahtosin  leijee  kielâlahâmuštâluš  nubástusijguin  (lahtos  2  a) riehtministeriön toimâttemnáál.  
 Miärádâs  
Sämitige čuákkim                   23.2.2016              sijđo 26 (30)  
SäTi 23 §  VUOLGÂTTÂSSAVÂSTÂLLÂM SÄMITIGE VAALJÂPAJE TOIMÂM- JÁ    
Sämitige  pargo-oornig  4  §  5  saje  mield  sämitige  čuákkim  tuhhit  tige  kuhheeb äigikooskâ  toimâmohjelm  já  ruttâtuáluvuáváám,  moh  tärhišuveh  jyehi  ive  tuhhiittum toimâmvuáváámist já budjetist. 
Sämitige  pargo-oornig  45  §  mield  tai  ohjelmij  já  vuáváámij  tuhhiittem  lii kyevtmuddosâš. Tigge tuálá vistig ääšist vuolgâttâssavâstâllâm, mon ulmen lii stivriđ iävtuttâsâi  valmâštâllâm.  Jotkâvalmâštâllâm  vuáđuld  tigge  meerrid  vuáváámij  já ohjelmij tuhhiitmist. 
Sämitige  čäällimkodde  lii  valmâštâllâm  vuolgâttâssavâsttâllâmamnâstuv,  mii vuáđuduvá  ovdebáá  vaaljâpaje  árvuštâllâmân  já  puátteevuođâ  hástusijd  (lahtos  3). Vaaljâpaje árvuštâllâm olášui webropol-koijâdâllâmân stiivrân já lävdikuudijd.  
Stiivrâ iävtuttâs:  
Sämitige  čuákkim  tuálá  vuolgâttâssavâstâllâm  sämitige  toimâm-  já ruttâtuáluohjelm 2016–2019 vuáđusijn já siskálduvvâst. 
Vuolgâttâssavâstâllâmist  ráhtii  sierânâs  pevdikirjetuállee  vuáláčäällim muštottemčáálus, moos čállojeh tohhum iävtuttâsah. 
 Miärádâs:  
Sämitige čuákkim                   23.2.2016              sijđo 27 (30)  
SäTi 24 §  Markkânistemhoovdâ virge vuáđudem  
Sämitigge  pieijâi  joton  kulttuurkuávdášhaavâ  ive  2000.  Sämikulttuurkuávdáážân kyeskee  smiättámušâst  iättoo,  ete  kuávdáá  ulmen  lii  uásild  lääččiđ  sämmilijd pyerebijd  máhđulâšvuođâid  jiešráđálávt  paijeentoollâđ  já  ovdediđ  kielâ,  kulttuur  já iäláttâstoimâm,  tipšođ  já  ovdediđ  kulttuurjiešhaldâšem  sehe  tuárjuđ  sämmilij  almos iäláttâsâi ovdánem. Sämitigge lii Saijoos válduláigulâš já -tuáimee. Senaatti-kiinteistöt lii  laiguuttâm  Saijoos  kiddoduv  sämitiigán,  kote  lii  ain  vyelilaiguuttâm  tiilijd  eres kevtteid.  Sämitige  láigusopâmuš  vuossâmuš  luovâscelkkimpeivi  lii  31.12.2030. Saijoos  láigusopâmušváldádem  lii  tohhum  staatáin  nuuvt,  ete  tot  luávdá  sämitige  já staatâtuáimei  lááiguid  (1 481  000/ihe).  Staatâ  ive  2016  budjetist  láigusopâmušváldádem lii kirjum ive 2021 rääjist lemin 1 481 000 €. 
Saijoos  palvâlemohtâduv  toimâm  ruttâduvá  sämitige  ive  2016  budjet  mield riehtiministeriö  mieđettem  staatâtorjuin,  fastâ  kevtteeorjiduumijn  peerrâmnáál láigupuáđuiguin  já  palvâlusâi  vyebdimpuáđuiguin  sehe  čuákkimtiilij  uánihisáigásâš laiguutmist  puáttâm  puáđuiguin  já  toos  lohtâseijei  palvâlusâi  vyebdimist  puáttâm puáđuiguin. 
Sämitige  pargo-oornig  21b  §  mield  sämmilii  kulttuurjiešhaldâšemân  kyeskei  tooimâi teknisii  olášuttem  várás  tuáimá  palvâlemohtâdâh,  mii  västid  sämitige  vyelni  ei. kulttuurkuávdáá  markkânistmist  sehe  teknisâš  já  logistisâš  palvâluspyevtittâsâst  já kiddoduv  paijeentolâmân  kyeskein  tooimâin  sehe  jyehilágánij  tábáhtusâi  ornijmist. Pargo-oornig  21b  §  1  saje  mield  virgekoskâvuođâlâš  markkânistemhovdâ  tipšo Saijoos  čuákkimtiilij  markkânistem  já  vyebdim  lasseen  eereeb  iärásij  čuákkimij  já tábáhtusâi  pyevtitmân  (orniimân)  kyeskeid  vuáválijd  aašijd  sehe  västid palvâlemohtâduv  ruttâtuálust  já  tuáimá  ton  ovdâolmožin.  Markkânistemhoovdâ pargoid  kulá  lasseen  suu  tooimâid  já  toimâsuárgán  kullei  aašij  oovdânpyehtim sämitige stiivrân já tige čuákkimân. 
Sämitiggelaavâ  16.2  §  mield  sämitige  virgeulmuid,  viirgijd  já  virgekoskâvuođâid heiviittuvvoo,  maid  staatâ  virgeulmui,  viirgijn  já  virgekoskâvuođâin  asâttuvvoo  já meriduvvoo.  Staatâ  virgeolmoošlaavâ  (750/94)  4.1  §  mield  viirgijd  puáhtá  vuáđudiđ pálkkáámijd  kevttimnáál  meriruuđâi  raajij  siste.  Virgeolmoošasâttâs  (971/94)  5.1  § mield,  ko virge vuáđuduvá, kalga meridiđ virge  nommâ já vuáđus, mon mield  virge pálkkám meriduvvoo. 
Sämitige čuákkim                   23.2.2016              sijđo 28 (30)  
SäTi 24 § juátkoo…  
Sämitige  pargo-oornog  4  §  13  saje  mield  tige  čuákkim  vuáđđud  tige  viirgijd.  Pargooornig 6 § 11 saje miärádâs mield virge tevdimist meerrid tige stivrâ. 
Markkânistemhoovdâ  tooimâ  lii  18.11.2013  rääjist  meriáigásávt  tipšom  Johanna Alatorvinen.  Alatorvinen lii celkkim jieijâs luovâs pargoost 21.1.2016. 
Haldâttâhhovdâ  lii  almottâm  virge  uuccâmnáál  27.1.2016.  Virge  lii  pargo-oornig miäldásávt uuccâmnáál 30 peeivi uuccâmäigin. 
Áášán kulleeh äššikirjeh, moh láá uáinimnáál čuákkimsaajeest:  
 Laahâ sämitiggeest (974/1995)  Staatâ virgeolmoošlaahâ (750/1994)  Staatâ virgeolmoošasâttâs (971/1994)  Sämitige pargo-oornig 
Haldâttâhhoovdâ iävtuttâs (PR):  
Stivrâ iävtut sämitige čuákkimân, ete tot 1) vuáđđud  almos  toimâttuv  vyelni  tuáimee  palvâlemohtâdâhân  olesáigásâš markkânistemhoovdâ virge 1.3.2016 rääjist, 2) meerrid  virge  pálkkáámin  sämitige  pálkkámvuáháduv  vátámuštääsi  IV  já  tast 
juávhu I miäldásâš mánupajepäälhi. 
 Miärádâs:  
SäTi 24 §  Stiivrâ iävtuttâs:   
 Sämitige čuákkim  
1) vuáđđud  almos  toimâttuv  vyelni  tuáimee  palvâlemohtâdâhân  olesáigásâš markkânistemhoovdâ virge 1.3.2016 rääjist, 2) meerrid  virge  pálkkáámin  sämitige  pálkkámvuáháduv  vátámuštääsi  IV  já  tast 
juávhu I miäldásâš mánupajepäälhi. 
Miärádâs:  
Sämitige čuákkim                   23.2.2016              sijđo 29 (30)  
SäTi 25 §    ERES OOVDÂN PUÁTTEE ÄÄŠIH  
Sämitige čuákkim                   23.2.2016              sijđo 30 (30)  
Seenaat-kidânjâsah / Sämitigge 
Tiäđáttâs uážžu almostitteđ vuossaargâ 14.4. tme 15.00 
Sämmiláid jieijâs kulttuurkuávdáš Anarân - Seenaat-kidânjâsah uárnee vuáváámist almos arkkitehtkišto 
Sämmiliih uážžuh Anarân jieijâs kulttuurkuávdáá, mon uáivilin lii adeliđ sämmilijd pyerebijd iävtuid toollâđ já ovdediđ jiešráđálávt kulttuuris, kielâs já ohtsâškodde-elimis, tipšođ já ovdediđ kielâlâš já kulttuurlâš jiešhaldâšem sehe tuárjuđ sämmilij almos eellimtile ovdedem. Lasseen uáivilin lii pyerediđ máhđulâšvuođâid vijđediđ já finniđ tiäđu sämmilijn algâaalmugin. 
Säämi kulttuurkuávdážân ráhtojeh sajeh sämikulttuurân kullee tooimân, Sämitige haaldâšlâš tooimân sehe säämi máttááttâs- já tutkâmtooimân. Kulttuurkuávdáá kyehti váldukevttee lává säämi jiešhaldâšem ovdâsteijeeorgaan Sämitigge já staatâ oppâlájádâssân tuáimee Säämi máttááttâskuávdáš. Lasseen kuávdážân šaddeh sajeh Aanaar kieldâ kirjerájutooimân, sämiservijd já Laapi läänihaldâttâsân. Kulttuurkuávdáá huksit Seenaat-kidânjâsah, mii uárnee kuávdáá vuáváámist almos arkkitehtkišto. Eidusâš vuávám algâttuvvoo uđđâivemáánust 2009 já huksimpargoh algâttuvvojeh kiđđuv 2010. Vuáváámij mield táálu váldoo kiävtun ive 2012 ääigi. 
Säämi kulttuurkuávdáš lii meridum huksiđ Juvduu riidon Aanaar kirkkosiijdân, já tast šadda Suomâ sämmilij haaldâšlâš já kulttuurlâš kuávdáš. Aanaar markkânist láá Sämitige lasseen Sijdâ (Sämimuseo já Paje-Laapi luándukuávdáš), Sämikuávlu máttááttâskuávdáš já Yle sämmilâšohtâdâh (Säämi Radio). Säämi kulttuurkuávdáš lii vuávájum uássin taam oleslâšvuođâ nuuvt, et tah lájádâsah já organisaatioh tuárjuh nubijdis. 
Säämi kulttuurkuávdáást šadda Suomâ sämmilij jiešhaldâšem sehe ellee já ovdáneijee kulttuur symbool. Kulttuurkuávdáš lii vuosâsajasávt uáivildum sämmilij jieijâs kiävtun. Kulttuurkuávdáš lii siämmáá-áigásávt sehe sämmilij parlamenttâtáálu já kulttuur-, škovlim- já mättimkuávdáš já meiddei tábáhtustáálu jieškote-uvlágán čuákkimijdiskuin, muusik-, elleekove- já teatterčáittusijdiskuin. Ko tah uásitooimah láá paldluvâi siskáldâsâidiskuin já sojijdiskuin, toh tuárjuh nubijdis. 
Säämi kulttuurkuávdáš šadda maaŋgâi uásitoimâdiskuin lasettiđ kuávlu pivnoshisvuođâ já jieijâs uásild estiđ sämmilâšnuorâi haalu varriđ meddâl päikkikuávlustis. Kulttuurkuávdáš fáálá škuávlejum säminuoráid uđđâ pargomáhđulâšvuođâid, čuákkee oohtân jieškote-uv suorgij sämmilâšmätteid já tuáimá sämmilâšsiärváduv sundečäitten, mast jieškote-uv suorgij sämmilâšmätteeh ovdedeh sämmilâš ohtsâškode ärbivuáválâš áárvui, tiettim já mättim vuáđuld. Tooimâst láá meiddei positiivliih vaikuttâsah kuávlu pargotilálâšvuotân, eellimvuáimálâšvuotân já sosiaallâš pyereestpiergiimân. 
Maaŋgâpiälásâš sajeh palvâleh jieškote-uvlágán tooimâ 
Seenaat-kidânjâsâi mittomeerin lii huksiđ sämikulttuur čäittee arkkitehlávt ollâtásásâš táálu. Seenaat-kidânjâsâi tooimâ miäldásávt táálun láá asâttum čovgâ pirâs- já ahemittomereh já tot vuávájuvvoo tetis ohtsâšpargoin kevtteiguin 
Táálu kuávdášlâš sajeh šaddeh leđe maaŋgâtooimâ- já palvâlemuási pirâstittee sajeh ulmuid: lávtástâllâm- já maaŋgâtooimâsajeh, kirjerááju já raavâdviäsu. Lávtástâllâm- já maaŋgâtooimâsajeh kiävttojeh Sämitige ornim kulttuurtooimân já tábáhtussáid, Säämi máttááttâskuávdáá máttááttâssaijeen sehe čuákkimáid, kongressáid já juhlijd. Soojijd puáhtá laiguuttiđ meid táálu ulguupiälááš tuáimeid. 
Haldâšem- já máttááttâsvisteh čokkâneh jieijâs soojijd, kuittâg nuuvt, et toimâttâhvistij išesoojij ohtsâškevttim lii älkkee já luándulâš. Ráđádâllâm- já čuákkimvisteh šaddeh leđe čuákkimkuávdáást. Viistijd pyehtih puoh táálust tuáimeeh väridiđ já lasseen čuákkimviistijd puáhtá laiguuttiđ táálu ulguupiälásâš kiävtun. Media já muusik máttááttâsvisteh láá nuuvt Säämi máttááttâskuávdáá já meid om. Algâaalmugij elleekovekuávdáá já Säämi párnáikulttuurkuávdáá kiävtust. 
Kulttuurkuávdáá bruttovijđodâh ađai olesvijđodâh lii 4 670 neljihâšmeetterid. Ko táálu lii vaalmâš tobbeen pargeh 64 olmožid. Čuákkim-, ráđádâllâm-, kirjerááju- já mediavisteh šaddeh palvâliđ čuuvtij stuárráb kevtteemere. Huksimtooimâ budjet lii suullân 11,5 miljovn eurod. Haahân lii mieđettum 5 milj. euro EU-ruttâdem. 
Säämi kulttuurkuávdáá vuáváámist uárnejuvvoo almos kyevtimuddosâš arkkitehtkišto 
Taan arkkitehtkišto vuosmuš puddo tuálloo idealuándusâžžân kišton kulttuurkuávdáá arkkitehtlâš já toimâlâš konsept kavnâmân. Nube muudon puávdejuvvojeh 3-7 ovdánemtohálumos iävtuttâs. Nube muddoost ovdeduvvojeh eromâšávt iävtuttâs toimâlâš já ekonomâlâš jiešvuođah. 
Kišto lii áávus puohháid Suomâ, Euroop Union já tom haahâmlahâasâttâs pirrâdâhân kullee enâmij aalmugjesânáid, jieškote-uv vyeimist orroo sopâmušâi já laavâi miäldásávt. Uásálistein váttoo, et sist lii vuoigâdvuotâ porgâđ arkkitáámmát päikkienâmistis.  Kištoost juáhhoo palhâšummeen já lonástâssân ohtsis 100 000 € čuávvoht: 
1. palhâšume 35 000 €  2. palhâšume 25 000 €  3. palhâšume 20 000 €  kyehti lonestem, kuábáš-uv  10 000 € 
Palhâšumelävdikodde puáhtá oovtmielâlâš miärádâssáin jyehiđ palhâšumesume nubenáál-uv Suomâ Arkkitehtlito kištonjuolgâdusâi mield. Nube kištomuudon puávdejum ulmuid máksoo jieškiäs-uv siämmáá stuorrâ uási ohtsis 75 000 euro summeest. Kišto vuosmuš muddo álgá 14.4.2008 já nohá 30.6.2008. Kišto nubbe muddo álgá 1.9.2008 já nohá 3.10.2008. Kišto vyeittee almottuvvoo 3.12.2008 
TEATTER já ELLEEKoVE  VuáčusT TEA´TTER dA jIE´LLIKARTT VuõccâsT 
u  Gálbbenjunni ja mun 1´40 v Vuodjin 1´00 w Návet 1´14 
xGuolásteaddji 1´30     ySkihpáraččat  1´10 
5) Nuorgam workshop 2008:  
8) Animaatioh. Elleekoveh anarâškielâluokka 0-1   
u  Kaavpug čohčâ 1´40 vKirdemmaašin 0´50  w Kyelipivdo 0´55 
xLiisá já Heikkâ 0´45   yMáiju Siggá 1´00  zSaammâl 1´40   Sipi já Siipi 0´45 
9) Weekend Áŋŋeles  3´00  
5. Madâräijiheh láá tovle vuáittâm verrušeijee vievâid. Vuástálistup viiljah mij-uv si hesvuo áin suárdálâsâid. Peeivi parnij noonâ nääli, iä tuu vyeiti vajaliihkin, jis tun toolah kollekielâd, muštáh maddârijdâd sääni: Säämieennâm sämmiláid! 
Uđđâ haldâttâsohjelm tuárju sämikulttuur 
Vástuppeeivi adelui olgos Katainen I haldâttâs haldâttâsohjelm. Ohjelm lii historjállâš sämmilij tááhust. Vuossâmuu keerdi haldâttâsohjelmist lii asâttum ulmen sämikulttuur já sämmilij vuoigâdvuođâi olesváládlâš ovedem. 
Stuorrâ uási sämitige taan vaaljâpaje tehálumosijn uulmijn láá kirjejum haldâttâsohjelmân. “Lam uáli tuđâvâš haldâttâsohjelm kuávdášlâš linjiimáid. Haldâttâsohjelm tuárju nuuvt sämikielâ, ärbivuáválii tiäđu, kielâiäláskittemohjelm já oovded säämi kulttuurjiešmeridem”, muštâl sämitige saavâjođetteijee Klemetti Näkkäläjärvi, kote uásálistij še sämitige ovdâsteijen haldâttâsráđádâlmáid. 
Haldâttâsohjelmist asâttuvvoo ulmen ILO 169-sopâmuš ratifisistem. Veikkâ ILO 169-sopâmuš ratifisistem lii lamaš Suomâ ulmen jo kuhháá, te kuássin ovdeláá äšši ij lah kirjejum haldâttâsohjelmân. “Haldâttâsohjelm ulme tuárju tave-eennâmlii sämisopâmuš jotkâráđádâlmijd” uáiná saavâjođetteijee Näkkäläjärvi. Sämitige toohâm iävtuttâsah eennâmkevttim stivrimvuáháduv uđâsmitmân šoddii meid kirjejuđ haldâttâsohjelmân. Haldâttâs čoonnâs ovdediđ eennâmkevttim stivrejeijee lahâasâttâs čielgâsmitmáin já uásálistmáin algâaalmugijd kyeskee aalmugijkoskâsii oovtâstpaargon algâaalmugij tuođâlii suojâlem naanoodmân. “Linjim tuárju meiddei biodiversiteetsopâmuš artikla 8(j) olášuttem. Artikla 8(j)-pargojuávkku loppâraportistis iävtut eennâmkevttim stivrejeijee lahâasâttâs ovdedem” čielgee Näkkäläjärvi ääši tuávváá. 
Haldâttâsohjelm čoonnâs nanodiđ puásuituálu ovdedem já njyebžilittiđ puásuituálu vaahâgsajanmäksimvuáháduv. Kuálástus uásild haldâttâsohjelm čoonnâs olášuttiđ tárbulijd tooimâid vajâldeijee kyelinaalij suoijâlmân. 
Sämitige algust láá tääl Suomâst valmâštâlmin iävtuttâs sämikielâi iäláskittemohjelmân. Iävtuttâs ohjelmân valmâštuvá taan ive loopâst. Haldâttâsohjelm čoonnâs olášuttiđ sämikielâi iäláskittemohjelm, ton resurssistem já läjidiđ pissoo toimâmmyenster sämikielâi iäláskitmân. Haldâttâsohjelm linjee säämi kielâlijd vuoigâdvuođâid vijđásubbooht-uv. Haldâttâs čoonnâs turviđ sosiaal- já tiervâsvuođâpalvâlusâid sämikielân já rähtiđ aalmuglii kielâstrategia. Strategiast já oovdedmist kiddejuvvoo eromâš huámášume sämikielâ, romanikielâ sehe seevvimkielâ sajattâhân. 
Haldâttâsohjelm čoonnâs uđâsmittiđ aalmuglii biodiversiteetstrategia, pištee ovdánem ohjelm já olášuttiđ uhkevulážij luándutiijpâi toimâvuávám. Biodiversiteetstrategia olášutmist čoonnâs haldâttâs turviđ säämi kulttuurlii vyevi já äärbi kevttiđ luándu. “Sämikulttuur táárbuid haldâttâs tuárju tai linjiimijguin olesváldálávt. Aalmuglii pištee ovdánem strategia uássin lii sämmilij jieijâs pištee ovdánem strategia. Aalmuglâš artikla 8(j)-pargojuávkku lii ráhtám vijđes iävtuttâs uđđâ biodiversiteetstrategian sämikulttuur kyeskee toimân. Uhkevulážij luándutiijpâi toimâvuáváámist lii haldâttâs čonâsâm čielgiđ máhđulâšvuođâid uđâsmittiđ puásuituálulaavâ, ton olášuttem sehe puásuituálu toorjâhaamijd nuuvt, et toiguin puávtáččij pyerediđ uhkevuálážij já čalmeestanettettee luándutiijpâi tile já siämmást olášuttiđ biodiversiteetsopâmuš algâaalmugijd kyeskee kenigâsvuođâid (artiklah 8j já 10c). Linjiimeh láá sämikulttuur já sämmilâšpuásuituálu tááhust tuođâi pyereh. Sämitigge lii porgâm já parga ain-uv korrâsávt pargo tai strategiai já ohjelmij valmâštâlmân já olášutmân” Näkkäläjärvi muštâl. 
Haldâttâsohjelmist láá valdum vuotân sämitige toohâm iävtuttâsah säämi kulttuurjiešmeridem oovdedmân já ton resurssistmân. Haldâttâsohjelm čoonnâs ovdediđ säämi kulttuurjiešmeridem já ton toimâmiävtuid. “Taat lii tuođâi tehálâš linjim. Haldâttâsohjelm šadda pyehtiđ lase máhđulâšvuođâid sämitiigán já kirjiimij olášuttem váátá noonâ sämitige resussistem” Näkkäläjärvi uáiná. 
Sämiääših šaddeh leđe uáinusist haldâttâsohjelm olášutmist vijđásubbooht-uv. Haldâttâs ráhtá vaaljâpaje ääigi olmoošvuogâdvuođâpoolitlâš toimâohjelmân.  Olmoošvuogâdvuođâpoolitlâš toimâohjelmist šaddeh kieđâvuššâmnáál meid sämmilij vuoigâdvuođah. Haldâttâsohjelmist lii linjejum meiddei Meccihaldâttâslaavâ sajattâh. Metsähaldâttâs šadda siäiluđ oleslâžžân. “Haldâttâsohjelm  čoonnâs meid  anneeđ huolâ vyeleebtásásii maađijviärmáduv oornigist táálunkuávluiäláttâsâi já meccituálu toimâmiävtui torvejeijee vuovvijn. Linjim lii tehálâš já tuárju eromâšávt Njeellim maađij vuáđupyeredem, ko maađij lii tehálâš nuorttâsämmilij iäláttâssáid” iätá Näkkäläjärvi. 
Sämitiggevaaljah toimâttuvvojeh 3.9-1.10.2007. Sämitiggeest adelum laavâ (974/95, nubástum 1279/02) 27 § mield iävtukkâs sämitige vaaljâin pyehtih asâttiđ ucemustáá kulmâ ulmuu, kiäh láá merkkejum jienâstemvuoigâdvuođâlâžžân sämitige vaaljâluvâttâlmân. Iävtikkâsasâttâllâm várás tiävdoo väljejeijeeseervi vuáđudemäššikirje já iävtukkâs miettâmluámáttâh, mon kalga macâttiđ vuáláčaallumhäämist vaaljâlävdikoodán 
majemustáá porgemáánu 3. peeivi 2007 tme.16.00. Luámáttuvâid já tärhibijd tiäđuid finnee 
vaaljâlävdikode toimâttuvâst čuj. Saarikoskentie 4, 99870 Aanaar, puh. (016) 665 038, (016) 665 027, 050 493 9018 tâi šleđgâpostâ vaalit@samediggi.fi. Luámáttuvâid puáhtá meiddei printtiđ www.samediggi.fi. 
Vaaljâlävdikodde 
Sämitigge uárnee säämi aalmugpeeivi juhle Aanaar Sijdâmuseost 6.2.2010 tme 17.00-20.00. Tilálâšvuotâ lii olgon kuovsâkkâsteatterist. Ohjelmist muusik, purâdem já siärvástâllâm. Párnáid läjiduvvoo el. čierâstâllâm, já ergivyeijim. Sämitigge uárnee bussisáátuid Hettaast, Ucjuuvâst já Vuáčust Anarân sehe maasâd. Sáátu hadde lii 10 € ulmust. 
Almottâtmeh juuhlán já sáttoid majemustáá vástuppeeivi 29.1.2010  puh. 0504350177 tâi kaisa.tapiola@samediggi.fi   
Pyereestpuáttim!  Sämitige saavâjođetteijee Juvá Leemit, Klemetti Näkkäläjärvi  
Säämi kielâtaho –palhâšume vuáđuStâSah  
Säämi kielâtaho -palhâšume uáivilin lii adeliđ tubdâstâs sämikielâlij palvâlusâi já sämikielâ sajattuv oovdedmân porgum ansulii pargoost Suomâst. 
Säämi kielâtaho -palhâšume mieđettuvvoo Iänuduv kieldâ juávkkupeerâpeivikiäčču Miessin čuávvoo agâiguin: 
Juávkkupeerâpeivikiäčču Miessi lii ánsulávt olášuttâm jieijâs tooimâst sämmilij kielâlijd vuoigâdvuođâid já ovdedâm sämikielâ sajattuv já ton siäilum. Juávkkupeivikiäčču Miessi lii ovdâmerkkâ tast, maht uccâ resurssijguin já meritiätuláin pargoin puáhtá uážžuđ ááigán merhâšittee tavvoid sämikielâ siäilumân. Juávkkupeivikiäčču Miessi lii toimâm Iänuduvâst 10 ihheed já ton ääigi Miessi lii tipšom ivijmield aldasáid 40 sämipárnážid. Iänuduv kieldâ kulá sämikuávlun já kieldâ sämikielâlâš aalmug lii uccâ ucceeblohhoon. Miessi tipšokiellân lii tavesämikielâ já tipšoi eenikielâ lii tavesämikielâ. Sämikielâi  puátteevuođâ  turviimân  lii  tehálâš,  et  sämipárnááh  uážžuh  sämikielâlii  peivitipšo.  Lasseen  peivitipšo  vuáđuduvá  sämikulttuur  árvoid.  Miessi  lii ovdâmerhâlâš  peivitipšosaje  ton  tááhust,  et  ton  pargeeh  láá  eenikielâs  peeleest sämikielâliih  já  ij  lah  lonâttâm  kielâs  suomâkielân,  veikkâ  uási  párnáin  láá  máttâm  sämikielâ  hyeneeht.  Lasseen  pargeeh  láá  čonnâsâm  paargon.  Tain  tipšoi čoonnâsmáin  jieijâs  paargon  já  noonâ  sämikielâ-  já  kulttuur  maaŋgâpiälásáin  já njyebžilis  mättimáin  láá  olášittum  puohâi  sämipárnái  kielâliih  vuoigâdvuođah, meid toi sämipárnái, kiäi sämikielâtáiđu lii lamaš hiäđub. Meritiätuláin pargoin lii lamaš merhâšume sämikielâ siäilumân mii oppeet uáinoo tast, et vuáđuškoovlân láá puáttám ihásávt sämikielâliih uáppeeh, kiäh loheh sämikielâ tâi sämikielân. 
Säämi kielâtaho -palhâšume uáivilin lii movtijdittiđ palhâšume uážžoo pyerediđ ovdiist-uv pargo, maid pargeh sämikielâ oovdân já movtijdittiđ puohâid Iänuduv kieldâ já eres virgeomâháid pyerediđ sämikielâ sajattuv. Säämi kielâtaho palhâšume mield Iänuduv kieldâ ovdâsvástádâs sämikielâlij palvâlusâi oovdedmist lassaan. 
Sämitigge  tuáivu,  et  palhâšume  movtijdit  Iänuduv  kieldâ  pyerediđ  sämikielâ sajattuv ovdedem kieldâ puohâin uásisuorgijn já meid eres virgeomâháid pyerediđ sämikielâlijd palvâlusâid. 
SÄÄMI AALMUGPEEIVI JUHLE6.2.2010  Sijdâ, Kuovsâkkâsteatter, Aanaar  
Heli Aikio: livđe já laavláSämitige saavâjođetteijee Klemetti Näkkäläjärvi, saahâTiervâpuáttimceerhi luptimTiina Aikio: juáigus já laavlá Čevetjäävri škovlâliih: katrilJuha Tornensis: juáigus já laavláSäämi suuvâ laavlâSiärvástâllâm já purâdem  
Säminuorâi taaidâtábáhtus tuálloo Iänuduv Hettaast 27.3.2008. 
Väldikodálâš teema lii TANSSÂ. Eromâš sämmilâš šlaaijân lii KIRJE, mon luokka tâi juávkku ráhtá oovtâst. Kirje puáhtá rähtiđ meiddei ohtuunis jis haalijd. Tot puáhtá leđe ärbivuáválâš pävirkirje, tâi tiäturáin rahtum CD-kirje, mii oovdânpuáhtoo Taai-dâtábáhtusâst. Kirje stuáruduv já sijđomere puáhtá jieš meridiđ. CD-kirje rähtimist puáhtá ávhástâllâđ puohâin tekniik fijnoduvâiguin. Kirje teema lii rijjâ, mutâ fáddá kalga mahtnii lohtâsiđ Sáámán tâi sämmilâšsiärvádâhân. 
Kiirjijd kalga toimâttiđ Sämitiigán Anarân májemustáá ohhoost 12, ovdil pessijái! 
Ive 2009 válduteeman on teatter, já sämmilâš šlááijân šadda talle leđe elleekove. Elleekove rähtimân tárbulâš škovliittâs fáálá Sämipárnái mediareeivah maailm párnáid –proojeekt, mii uárnee sämikuávlu párnáid já nuoráid ucemustáá 6 škovlimtilálâšvuođâ iivijn 2008-2009. Lasetiäđuh ääšist puátih škovláid maŋeláá. 
Säämi kielâtaho –palhâšume vuáđuStâSah  
Säämi kielâtaho -palhâšume uáivilin lii adeliđ tubdâstâs sämikielâlij palvâlusâi já sämikielâ sajattuv oovdedmân porgum ansulii pargoost Suomâst. 
Säämi kielâtaho -palhâšume mieđettuvvoo Iänuduv kieldâ juávkkupeerâpeivikiäčču Miessin čuávvoo agâiguin: 
Juávkkupeerâpeivikiäčču Miessi lii ánsulávt olášuttâm jieijâs tooimâst sämmilij kielâlijd vuoigâdvuođâid já ovdedâm sämikielâ sajattuv já ton siäilum. Juávkkupeivikiäčču Miessi lii ovdâmerkkâ tast, maht uccâ resurssijguin já meritiätuláin pargoin puáhtá uážžuđ ááigán merhâšittee tavvoid sämikielâ siäilumân. Juávkkupeivikiäčču Miessi lii toimâm Iänuduvâst 10 ihheed já ton ääigi Miessi lii tipšom ivijmield aldasáid 40 sämipárnážid. Iänuduv kieldâ kulá sämikuávlun já kieldâ sämikielâlâš aalmug lii uccâ ucceeblohhoon. Miessi tipšokiellân lii tavesämikielâ já tipšoi eenikielâ lii tavesämikielâ. Sämikielâi  puátteevuođâ  turviimân  lii  tehálâš,  et  sämipárnááh  uážžuh  sämikielâlii  peivitipšo.  Lasseen  peivitipšo  vuáđuduvá  sämikulttuur  árvoid.  Miessi  lii ovdâmerhâlâš  peivitipšosaje  ton  tááhust,  et  ton  pargeeh  láá  eenikielâs  peeleest sämikielâliih  já  ij  lah  lonâttâm  kielâs  suomâkielân,  veikkâ  uási  párnáin  láá  máttâm  sämikielâ  hyeneeht.  Lasseen  pargeeh  láá  čonnâsâm  paargon.  Tain  tipšoi čoonnâsmáin  jieijâs  paargon  já  noonâ  sämikielâ-  já  kulttuur  maaŋgâpiälásáin  já njyebžilis  mättimáin  láá  olášittum  puohâi  sämipárnái  kielâliih  vuoigâdvuođah, meid toi sämipárnái, kiäi sämikielâtáiđu lii lamaš hiäđub. Meritiätuláin pargoin lii lamaš merhâšume sämikielâ siäilumân mii oppeet uáinoo tast, et vuáđuškoovlân láá puáttám ihásávt sämikielâliih uáppeeh, kiäh loheh sämikielâ tâi sämikielân. 
Säämi kielâtaho -palhâšume uáivilin lii movtijdittiđ palhâšume uážžoo pyerediđ ovdiist-uv pargo, maid pargeh sämikielâ oovdân já movtijdittiđ puohâid Iänuduv kieldâ já eres virgeomâháid pyerediđ sämikielâ sajattuv. Säämi kielâtaho palhâšume mield Iänuduv kieldâ ovdâsvástádâs sämikielâlij palvâlusâi oovdedmist lassaan. 
Sämitigge  tuáivu,  et  palhâšume  movtijdit  Iänuduv  kieldâ  pyerediđ  sämikielâ sajattuv ovdedem kieldâ puohâin uásisuorgijn já meid eres virgeomâháid pyerediđ sämikielâlijd palvâlusâid. 
Sämitige puhelinnumereh muttojeh 1.9.2008 rääjist. Uđđâ nummeer lii 010 839 3100.  Puhelinnummeer palvâl argâpeeivij tme 9.00–15.00. Sämitige faksânummeer lii  010 839 3101. 
Nubástus maŋa Sämitige äššigâšpalvâlem já ulmui fattim puáráneh. 
Äššigâš puáhtá suáittiđ ulmuu puhelinnumerân jo-uv njuolgist suu njuálguvaljimnumerân 010 839 +neeljinummeersâš vyelinummeer tâi mätkipuhelinnumerân. Sämitige pargojuávhu uđđâ puhelinnumereh kávnojeh čujottâsâst www.samediggi.fi > Ohtâvuođâtiäđuh 
Puhelinnumereh 1.9.2008 rääjist 
Suáittim 010 -algâsâš numeráid máksá 8,21 senttid/suáittu + 5,90 senttid/miinut jyehi kuávlust Suomâst sraŋgâpuhelimáin suáitidijn. Mätkipuhelimáin suáitidijn lii hadde 8,21 senttid/suáittu + 16,90 senttid/miinut. Hadeh tuálih siste 22 % árvulaseviäru. Olgoenâmijn suáitidijn hade miäruštâl páihálâš operaattor. 
Sämitige mätkipuhelinnumeráid soittum suáitui hadde lii áššigâš kevttim operaattor mätkipuhelinhade miäldásâš. 
Säämi kielâtaho   
palvâlusâi  oovdedmân  porgum  merhâšittee  pargoost  Suomâst.  Säämi kielârääđi  mieđeet  Säämi  kielâtaho  –palhâšume  Yle  Sápmin  čuávvoo agâiguin:  
Yle Sápmi lii meritiätulâš luvij iivij pargoin ánsulávt ovdedâm sämikielâ 
sajattuv já fáálám palvâlusâid sämikielâiguin. Yle Sápmi lii vuáđupargos tiäđusirdem  paaldâst  toimâm  sämikielâi  ellen  siäilum  já  meid  sämikielâ 
iäláskittem peeleest. Yle Sápmi lii jieijâs toimáin pajedâm sämikielâi sajattuv sehe sämikuávlust ete ubâ Suomâst. Sämiaalmugist paijeel peeli áásá suomâkielâlâš pirrâsist jieškote-uv kuávluin Suomâst sämikuávlu ulguubeln. Aasâmpirrâsist, 
kost sämikielâ kulloo tuše harvii, jieijâskielâlij uđđâsij já eres sämikielâlij 
ohjelmij tergâdisvuotâ tiäduttuvá. Yle Sápmi kiävttá puoh Suomâst sárnum sämikielâid. Anarâškielâ, nuorttâlâškielâ já tavesämikielâ kullojeh Yle Sápmi vuolgâttâsâin piäiválávt, 
mut  Yle  Sápmi  movtijdittoo  lasettiđ  anarâškielâlâš  já  nuorttâlâškielâlâš 
ohjelmpyevtittâs. Yle Sápmi sämikielâliih radiovuolgâttâsah, ohtsâštave 
eennâmliih tv-uđđâseh Ođđasat sehe Yle Sápmi juovlâmáánu 2013 aal 
gâst  algâttâm  eehidpeeivi  tv-uđđâseh  láá  lamaš  merhâšittee  läävhih jieijâskielâlii  tiäđusirdem  ovdánmist  já  toh  láá  lasettâm  sämikielâi oinumvuođâ  já  kullumvuođâ.  Yle  Sápmi  lii  ovdedâm  ohjelmpyevtittâs puoh ahejuávhoid. Uđđâsumos lii nuoráid rävisulmuid uáivildum radioohjelm, mii laiđiistuvvoo anarâškielân já tavesämikielân. 
Yle Sápmi lii ovdedâm palvâlusâidis meid interneetist. Yle Sápmi inter 
netsiijđoin láá uđđâseh luuhâmnáál pyeremuu tááhust kuulmâ sämikielân sehe suomâkielân. Tobbeen puáhtá luođiđ sämikielâlijd radio- já tv-ohjelmijd. Siijđoin lii meid sämikielâlâš, puohháid áávus Shoutbox-savâstâllâm 
saje, mii lii tergâdis nuorâi kielâkevttimaareen. Yle Sápmi radiokanava lii 
máhđulâš kuldâliđ Internetradio peht ubâ Suomâst já kost peri maailmist. 
Sämitigge já Säämi kielârääđi tuáivuv, et Säämi kielâtaho –palhâšume movtijdit Yle Sápmi juátkiđ já ovdiist pyerediđ sämikielâi oovdân ráhtám šiev pargos.  
Áiligas, eennâm suddá” já ”Kolle-eennâm”.  
”Maalâkuuvij vuolgâsaijeen lii muu koskâvuotâ aldâpirrâs enâdâhân, jieškote-uv enâdâhsoojij historján, mainâsáid já muu jieččân ferimáid tain. Viigâm vijđediđ  jur-duu enâduv keččâmist ton feerimân, olesváldálâšvuotân, moos kuleh meid enâdâhân 
lohtâseijee oskomušah já mainâseh. Muu kiäsut, ete maht tuodârluándu lii siämmást sehe meccikuávlu ete kulttuurpiirâs. Nuvvos Áiligas lii toovláš pase tuodâr mon vieltih láá ain tievâ merhâsuumijn. 
Maalâkuuvij  roobdâid  čiŋâtteh  sämimááccuh  liijne  riessâmeh.  Muu  tuojijn  távjá uáinojeijee ärbivuáváliih sämityeje elemeentih lääččih ohtâvuođâ ulmuid, kiäh eellih teikâ láá iällám maalâkooveest kovvejum saajeest. Muu kiäsut jotteeđ kovetaiđuu já tyeje rääjist,” maainâst Outi Pieski suu maalâkuuvijn. 
Kovetaaidâr  Outi  Pieski  (š.  1973)  áásá  já  parga  Ucjuuvâst  já  Helsigist.  Tave luándu  puátá  oovdân  maaŋgâin  suu  tuojijn.  Pieski  taaiđâ  siskeeld  maalâkuuvijd, taaiđâubâlâšvuođâid  já  sajetaaiđâráhtusijd,  moh  távjá  láá  amnâstum  sämityejitek-niikâid  kevttimáin.  Porgâmist  uáinoo  luándu  já  kulttuur  noonâ  ohtâvuotâ.  Realism juállán persovnlâšvuođâ já äigittemvuođâ tobdon. 
Outi  Pieski  lii  valmâštum  Kovetaaiđâakatemiâst  ive  2000.  Sun  lii  toollâm  prii-vaatčáitálmâsâid  tave-enâmijn  já  suu  pargoh  láá  lamaš  čáittusist  maaŋgâin juávkkučáitálmâsâin Euroopâst já Tave-Amerikâst. Pieski lii porgâm meid almos ráh-tusijd, el. ive 2012 Säämi kulttuurkuávdáš Sajosân, lasseen suu pargoh láá maaŋgâin almos já priivaat čuágálduvvâin. 
Sämitige stiivrä puåttee uåkkim tuålloo ohämanu 30. peeivi 2013 tme 10.00 rääjist Sajosist. 
uäkkim äiIisto Iahtosijdiskuin vuolgåttuvvoo rnajernustä iåm peivid ovdil uåkkim. 
Staatâ budjetist ive 2009 lii iävtuttum 205 000 eurod 
SÄMIKIELÂLÂŠ KULTTUUR OOVDEDMÂN JÁ SÄMISEERVIJ TOOIMÂN 
Sämitigge  almoot  taan  meriruuđâst  torjuid  uuccâmnáál.  Toorjâucâmušâid  kalga  toimâttiđ kulttuurlävdikoodán  majemustáá  30.  skammâmáánu  2008  räi čujottâssáin; Sämitigge, Kulttuurlävdikodde,  PL  41,  99801  UCJUUHÂ.  Uuccâmluámáttuvâid  já  lasetiäđuid  finnee kulttuurčällest puh.    já fax    sehe šleđgâpoostâst 
inker-anni.sara@samediggi.fi  Luámáttuvâid  puáhtá  meiddei  printtiđ  Sämitige  viermisiijđoin 
čujottâsâst www.samediggi.fi 
Ucjuuvâst 24.10.2008    Sämitigge  
Säminuorâi muusik puátá Ruávinjaargân - paijeel 300 nuorrâd säminuorâi taaidâtábáhtusân 
Ruávinjaargâ  kaavpug  nuorâisaje  Mondest  nuorah  lávluh,  jyeigih  já  suáittih  tave-,  aanaar-  já nuorttâsämikielân  pessijái  maŋa.  Säminuorâi  taaidâtábáhtus čuákkee  paijeel  300  säminuorrâd Ruávinjaargân  7.-8.  cuáŋuimáánu.  Taaidâtábáhtus  uárnejuvvoo  tääl  vuossâmuu  keerdi  sämikuávlu ulguubeln.  Taaidâtábáhtus  halijdui orniđ  Ruávinjaargâst,  ko  kaavpugist  äässih  viehâ  ennuv säminuorah,  kiäh  iä  lah  ovdil  uásálistám  taaidâtábáhtusân  já  tuše  häärvih  láá  finnim  sämikielâ máttáátâs škoovlâst. Säminuorâi taaidâtábáhtusah láá uárnejum 1970-lovo rääjist. 
Váldu-uárnejeijee sämitigge haalijd, et taaidâtábáhtus lii nuuvt maaŋgâ säminuorâ ooláádmuddoost, ko máhđulâš.  Tábáhtus  ohtân  uáivilin  lii  meiddei movtáskittiđ  sämikielâ  luhâmân.  Taaidâtábáhtus tuárju  talle  sehe  nuorâi taaidâpuđâldâsâid  et  sämikielâ  kevttim.  Maaŋgah  tobdos  sämitaaidâreh  láá finnim vuossâmuid lávtástâllâmvuáttámušâid eidu taam tábáhtusâst. Tábáhtus lii áinoo jyehi-ihásâš sämikielâlâš nuorâitábáhtus Suomâst. 
Teeman muusik 
Säminuorâi  taaidâtábáhtus  teeman  lii  taan  ive  muusik  jieškote-uv  šlaajâst.  Tábáhtusan  láá almottâttâm  22  musijkkárid  tai  muusikjuávkkud,  main  láá  puohnâssân  150  kiišton  uásálisted. 
Čáittuseh  ovdâsteh  tave-,  aanaar-  já  nuorttâsämikielâid.  Nuorah  puátih  tábáhtusan  masa  puohâin 
sämikuávlu  škoovlâin.  Ruávinjaargâst  láá  tábáhtusân  almottâttâm  kulmâ  juávhu/musijkkár. Tábáhtusan uárnejuvvojeh linjâšautosáátuh jyehi kuávlust sämikuávlu. 
Tábáhtus  álgá  koskoho  7.  cuáŋuimáánu  Nivavaara  vyelitääsi  škoovlâst  tme  18.30  Kiärun sämiteatter čáittusáin  Ovtta  guovvamánoija  (Oovtâ  kuovâmánuiijâ).  Eehid  juátkoo  nuorâisaje Mondest  tme  20.00  sämikielân  rokkájeijee  SomBy  konsertáin.  SomBy  lii  nijttám  mááinu  Suomâ lasseen Taažâst já Ruotâst. Moonnâm čoovčâ tot puovtij eurooplij ucceeblovokuávlui laavlâkištoost Liet  internationaalâst  vuáitu  Sáámán.  SomBy  vuálgá  joton  Ruávinjaargâ  tábáhtusâst deebyytalbumis Álas eana (pietittis eennâm) almostittemturneen.  
Tábáhtus ääigi puáhtá meiddei uápásmuđ säämi muusikkân, kirjálâšvuotân já tuojijd. Säämi tuájárij servi Sámi Duodji ry uásálist tábáhtusan oovdânpyehtimáin já vyebdimáin pyevtittâsâidis. 
Säminuorâi  taaidâtábáhtus  kulá  väldikodálâš  Nuorâ  Kulttuur  tábáhtusan,  mii  ij  uárnejuu  taan  ive. Máttááttâsministeriö  ruttâd  kuittâg  säminuorâi  taaidâtábáhtus  meid  taan kiiđâ.  Tábáhtus  uárnejeh Sämitigge, Säämi párnáikulttuurkuávdáš, Ruávinjaargâ kaavpug já Ruávinjaargâ sämiservi Mii ry. 
Looveest  lii  hitruus  já  ivnáás  säminuorâi  juhle,  ko  sämimáccuhijguin  čiŋâdâttâm  säminuorah almostuveh Ruávinjaargâ kááđukován! Puoh tábáhtussáid lii rijjâ páássâm. 
Koulutus- já oppimateriaalitoimisto/ Skuvlen- já oahppamateriáladoaimmahat/  Škovlim-já oppâmateriaaltoimâttah/ Škooultõs- da vuä´pstemaaunâskoontâr/ Office on Education and Instruction Material 
Lasetiäđuh:  
Kaisa Tapiola kaisa.tapiola(at)samediggi.fi puh. 010 839 3132, 050 435 0177 
Säminuorâi taaidâtábáhtus plaakaat, mon lii vuávám nuorttâsämmilâš taaidâuáppee Tanja Sanila Tábáhtus almolâš ohjelm já lávtástâllâmoornig 
Pirâsministeriö   já   Sämitigge   tieđettává 
Raapoort:   sämmilij   ärbivuáválii   tiäđu   suojâlem   váátá   tooimâid       
Vorâs   raapoort   váátá   Suomâ   ruokâsmuđ   sämmilij   luándu   maaŋgâhámásâšvuotân   lohtâseijee   ärbivuáválii   tiäđu   turviimist.   Raapoort   mield   sämmilij   ärbivuáválâš   tiäđust   já   ärbivuáválâš   luándukevttimist   lii   tehálâš   merhâšume   aainâs   tavekuávlu   luándu   maaŋgâhámásâšvuotân.   Onne   pirâsministeriön   luovâttum   raapoort   raahtij   pirâsministeriö   asâttem   vijđesvuáđusâš   äššitobdeejuávkku. 
Sämmilij   luándu   maaŋgâhámásâšvuotân   lohtâseijee   ärbivuáválâš   tiätu   lii   luándus   peeleest   alda   vuáválâšvuođâ   já   tiättoo   eromâšávt   sämikielâst,   pirâskoskâvuođâst   já   iäláttâsâsâin.   Sämmilij   ärbivuáváliih   iäláttâsah   ađai   puásuituálu,   meccipivdo,   kyelipivdo,   nuurrâm   já   tyeji   sirdeh   ärbivuáválii   tiäđu   suhâpuolvâst   nuubán.      Sämmilij   luándu   maaŋgâhámásâšvuotân   lohtâseijee   ärbivuáválâš   tiätu   lii   vaarâst   hiäjusmuđ   ohtsâškodálij   nubástusâi   puátusin.         Pargojuávkku   iävtut   tile   tivomân   28   toimâd   já   avžuuttâssâd.   Tooimâin   iävtuttuvvoo   luándu   maaŋgâhámásâšvuotân   lohtâseijee   ärbivuáválii   tiäđu   vuotân   väldim   lahâasâttâs   já   haldâttâs   ovdedemhaavâin   sehe   škovliimist.      Pargojuávkku   iävtut,   et   resursseh   stivrejuvvojeh   sämmilij   luándu   maaŋgâhámásâšvuotân   lohtâseijee   ärbivuáválii   tiäđu   vuorkkiimân,   tutkâmân   já   iälás-‐ kitmân.   Pargojuávkku   iävtut   meid,   et   luándu   maaŋgâhámásâšvuođâstrategian   já   toimâoh-‐ jelmân,   mon   láá   eidu   uđâsmitmin,   kirjejuuččii   uđđâ   tooimah   ärbivuáválii   tiäđu   suoijâlmân. 
Pargojuávhu   saavâjođetteijee   Klemetti   Näkkäläjärvi   uáiná   raapoort   valmâštume   merhâšittee   jukson   já   tot   lääjid   šiev   vuáđu   aalmuglii   já   aalmugijkoskâsii   luándu   maaŋgâhámásâšvuođâpo-‐ li¬tiijkán.   ”Kuávdášliih   ministeriöh   já   virgeomâhááh   čonnâseh   ovdediđ   sämmilij   luándu   maaŋgâ¬hámásâšvuotân   lohtâseijee   ärbivuáválii   tiäđu.   Lii   tehálâš,   et   pargo   ij   ooroost   taas   já   pargojuávhu   iävtuttâm   tooimâid   riemih   olášutteđ”,   Näkkäläjärvi   iätá. 
Raapoort   oovded   jieijâs   uásild   aalmugijkoskâsii   biodiversiteettisopâmuš   artikla   8(j)   olášuttem   Suomâst.   Artikla   suoijâl   algâaalmugij   luándu   maaŋgâhámásâšvuotân   lohtâseijee   ärbivuáválii   tiäđu,   keevâtlâšvuođâid   já   innovaatioid. 
Akwé:   Kon   -ravvuuh   kiävtun   Suomâst       
Pargojuávkku   iävtut,   et   sämikuávlu   eennâmkevttim   vuáváámist   já   stivriimist   heiviittuvvojeh   biodiversiteettisopâmuš   Akwé:   Kon   -‐ravvuuh   aalmuglii   lahâasâttem   ooleest.      Meccihaldâttâs   oovtâst   sämitiggijn   lii   jo   algâttâm   ravvui   heiviittem   Pänituoddâr   meccikuávlu   hoittám-‐   já   kevt-‐ tinvuávám   rähtimist,   vuossâmužžân   mailmist. 
”Uážžup   Pänituoddâr   meccikuávlu   hoittám-‐   já   kevttinvuávám   rähtimist   tivrâs   vuáttámušâid,   já   Meccihaldâttâs   lii   čonnâsâm   rähtiđ   pissoo   lattimvyevi   Akwé:   Kon   -‐ravvui   heivitmân   Mecci-‐ haldâttâs   tooimâst”,   illood   pargojuávhu   saavâjođetteijee   Näkkäläjärvi.   Pargojuávkku   ana   tehálâžžân,   et   meid   kieldah   väldih   ravvuid   vuotân   jieijâs   haavâin. 
Iävtutátuliih   Akwé:   Kon   ravvuuh   láá   valmâštâllum   oovtâst   algâaalmugij   ovdâsteijeiguin   já   tuhhiittum   biodiversiteettisopâmuš   uásipeličuákkimist   ive   2004.   Suomâst   ravvuuh   kyeskih   sämikuávlust   tagarijd   haavâid,   moi   olášuttem   puáhtá   vaikuttiđ   sämmilij   kulttuurân   já   iäláttâssáid. 
Pargojuávkku   iävtut,   et   ko   pirrâs   kevttim   já   ärbivuáválijd   sämi-‐iäláttâsâid   stivrejeijee   lahâasâttâs   ovdeduvvoo,   te   kalga   väldiđ   vuotân   biodiversiteettisopâmuš   kenigâsvuođâid   já   heivejeijee   oosijn   Akwé:   Kon   -‐ravvuid.   Pargojuávkku   iävtut,   et   pirâsministeriö   addel   ravvuid   Akwé:   Kon   -‐ravvui   heivitmist   pirâsvaikuttâsâi   árvuštâllâmprosessist   sehe   eennâmkevttim-‐   já   huksimlaavâ   olášutmist. 
Pargojuávkku   lii   jurgâlâm   suomâkielân   já   almostittán   Akwé:   Kon   ravvuid.   Suomâkieljurgâlus   lii   ohtâ   maailm   vuossâmuin   ravvuin   toohum   jurgâlusâin. 
SÄÄMI KULTTUURKUÁVDÁÁ NOMMÂKIŠTO UÁRNEJUVVOO UĐĐÂSIST   
Sämitigge uárnee uđđâ nommâkišto, mon uáivilin lii kavnâđ Aanaar markkânân ive 2012 valmâštuvvee Säämi kulttuurkuávdážân ton uáivil já tooimâ kovvejeijee noomâ.  Kištoäigi lii 18.1. 
Kišto čuávdá 10-jeessânsâš palhâšumelävdikodde, moos kulá ohtâ ovdâsteijee jieškote-uv kulttuurkuávdáá kevtteeorganisaatiost (ohtsis 8 ovdâsteijed) sehe ovdâsteijeeh Seenaat-kiddoduvâin já kulttuurkuávdáá arkkitehtuurkišto vuáittám vuávájeijeejuávhust. Lävdikodde lii nomâttâm jieijâs 
koskâvuođâst 4-jeessânsâš pargováljukode árvuštâllâđ puáttám nommâiävtuttâsâid sehe valmâštâllâđ palhâšumelävdikoodán iävtuttâs kišto vyeitteeiävtukkâsâin. 
Nommâkišto uárnejui vuossâmuu keerdi roovvâdmáánust 2009, já talle meriááigán puáttám já palhâšumelävdikode čuákkimist 10.12.2009 kieđâvuššâmnáál já árvuštâllâmnáál tuhhiittum nommâiävtuttâsah lijjii ohtsis 69.  Palhâšumelävdikodde kuođij lehâhánnáá kuttâ maŋanum tâi mudoi njuolgâdusâi vuástásávt toimâttum iävtuttâskoovert. 
Nommâkištoin uccui säämi kulttuurkuávdážân uánihis, pehtilis, mielânpäccee já iäráneijee sämikielâlâš noomâ, mii kovvee kulttuurkuávdáá kulttuurlâš ulme já merhâšume, säämi 
jiešnálásâšvuođâ, vijđes já maaŋgâpiälásâš tooimâ sehe ton arkkitehtuurlâš hämikielâ. 
Palhâšumelävdikodde čokkânij Avelist 13.1.2010 kieđâvuššâđ nommâkiišton väljejum pargováljukode iävtuttâs nommâiävtuttâsâin sehe uđđâ já tärhistum kištonjuolgâdusâin. Palhâšumelävdikodde lâi siämmáá mielâ pargováljukuddijn tast, et árvuštâllâmnáálá tuhhiittum nommâiävtuttâsâin ij kavnuu ohtâgin kišto njuolgâdusâi vátámâšâid tevdee iävtuttâs. Nuuvtpa palhâšumelävdikodde meridij iävtuttiđ pargováljukode iävtuttâs miäldásávt, et Sämitigge uárnee 
uđđâ, palhâšumelävdikode tuhhiittem njuolgâdusâi miäldásii nommâkišto 18.1.2010 – 17.3.2010. 
Kištoäigi lii kyehti mánuppaje. Uđđâ kištoost váldojeh vuotân sierânâs vátámâšâttáá palhâšumelävdikode 10.12.2009 hilgon iävtuttâsah. 
Uđđâ kišto njuolgâdusah sehe vuossâmuu nommâkiišton puáttám tuhhiittum iävtuttâsah kávnojeh 
Säämi kulttuurkuávdáá päikkisiijđoin www.samediggi.fi/skk 18.1.2010. 
Lasetiäđuid addel Sämitige haldâttâshovdâ já palhâšumelävdikode čällee Juha Guttorm p. 0400– 
142 518, palhâšumelävdikode saavâjođetteijee Janne Näkkäläjärvi p. 040-7599 427 sehe palhâšumelävdikode värisaavâjođetteijee Eija Leivo p. 040–8304 886  
Säämi kulttuurkuávdáš, mii huksejuvvoo Aanaar markkânân, šadda leđe Suomâ sämmilij haldâttâs já kulttuur kuávdáš. Säämi kulttuurkuávdáá uáivilin lii lääččiđ sämmiláid pyerebijd iävtuid jiešiävtulávt paijeentoollâđ já ovdediđ jieijâs kielâ, kulttuur já iäláttâstooimâ sehe tipšođ já ovdediđ jieijâs kulttuurjiešhaldâšem já tuárjuđ sämmilij almolâš eellimtile ovdánem. Kulttuurkuávdáš pyereed meiddei merhâšitteht máhđulâšvuođâid levâttiđ tiäđu sämmilijn algâaalmugin. Säämi kulttuurkuávdáá huksiimân lii mieđettum 5 miljovn eurod Euroop union kuávluovdedemruttârááju ruuđâid.  
SÄMITIGEH ILODEH TAVE-EENNÂMLÂŠ SÄMISOPÂMUŠ TUHHIITTEM OVDÁNMIST  
Tave-eennâmlâš  sämisopâmuš  valmâštâllâm  já  ovdánem  lii  lamaš  kuhes  proosees  já  tot  lii valmâštâllum  tave-eennâmlâš  äššitobdeepargojuávhust  kulmâ  ive.  Sopâmušhammiittâs  luovâttem maŋa  ive  2005  tave-eennâmlii  sämisopâmuš  ovdedem  nuuvâi  staatâi  koskâsii  oovtâstpargoost maaŋgâ ihán. Tääl ráđádâlmeh sopâmuš tuhhitmân älgih Ruotâ, Suomâ já Taažâ staatâi já sämitigij oovtâstpargon  ive  2011  rääjist.  Taat  meridui  Ruotâ,  Suomâ  já  Taažâ  sämiaašijn  västideijee ministerij  já  áášán  kullee  enâmij  sämitigij  presideentâi  ohtsâščuákkimist  onne  22.11.2010 Tukholmast. 
Tave-eennâmlii sämisopâmuš tuhhiittem lii sooppum olášittuđ viiđâ ivveest. Sämitigeh láá tuáivum, et  ráđádâlmijd  puávtáččij  toollâđ  jotelub  äigitavluin,  mut  tehálumos  lii  ääši  ovdánem.  Lii vyerdimist,  et  ráđádâlmeh  láá  vaigâdeh.  Sopmuš  ličij  historjállâš  já  ton  tuhhiittem  uáivildičij maailm vuossâmuu staatâsopâmuš šoddâm, mon uáivilin lii pyerediđ maaŋgâ staatâ kuávluin ässee algâaalmug, sämmilij, sajattuv. 
Ruotâ, Suomâ já Taažâ sämitigij sehe Ruošâ sämmilij oovtâstpargo-orgaan, Säämi Parlamentaarlâš Rääđi  (SPR)  vuárdá,  et  tave-eennâmlâš  sämisopâmuš  oovded  sämmilij  raajijd  rastaldittee oovtâstpargo  ovdiist  pyerebân  lasseetmáin  sämmilij  oohtânkulluuvâšvuođâ  já  läčimáin  SPR:st sämmilij  ohtsii  alemuu  ovdâsteijee  orgaan  jieijâs  haldâttâhráhtusijdiskuin.    Veikkâ  sämitigeh  láá tave-eennâmlii  sämisopâmuš  tuhhiittemráđádâlmijn  uássin  staatâi  delegaatioid,  lii  sämmilij  jienâ ohtsâš.  SPR  ráđádâl  ohtân  juávkkun  tave-eennâmlii  sämisopâmuš  tuhhitmân.  SPR  váátá,  et  taveeennâmlâš sämisopâmuš ráđádâlloo oleslâžžân já puoh sopâmušhammiittâs tähidem vuoigâdvuođah olášuveh. 
Ruotâ  sämitige  sriivrâ  saavâjođetteijee  Ingrid  Inga  iätá,  et  lii  uáli  ilodittee  et  kulmâ  Sämitige uásálisteh  täsiárvusâžžân  uásipeellin  ráđádâlmijn  tave-eennâmlii  sämisopâmušâst.  Vyelgip  tast,  et Sämitigij  iävtuh  uásálistiđ  ráđádâlmáid  torvejuvvojeh  áášán  kullee  staatâi  tooimâst.  Tot  äšši  et ráđádâlmeh  kalgeh  nuuhâđ  viiđâ  ive  siste,  meerhâš  meiddei  tom,  et  Ruotâ  taan  äägi  siste  almoot aiguinis  nanodiđ  já  turviđ  sämmilij  vuoigâdvuođâ  jiešmeerridmân  já  enâmij  já čaasij  já luánduriggoduvâi haaldâšmân aalmugijkoskâsii vuoigâdvuođâ prinsiipâi miäldásávt. 
Suomâ sämitigij saavâjođetteijee Klemetti Näkkäläjärvi iätá, et Suomâ sämitiigán ráđádâlmeh taveeennâmlii  sämisopâmuš  tuhhitmân  láá  eromâš  teháliih,  ko  Suomâ  kárttáá  tave-eennâmlii sämisopâmuš  pehti  tähidiđ  sämi-iäláttâsâi  já  -kulttuur  syeje  táálást  pyerebeht, čuávdiđ  sämmilij vuoigâdvuođâid  enâmân  já čáácá  sehe  turviđ  sämitiigán  tuárvi  naavcâid  toimâđ.  Suomâ  staatâ  lii asâttâm  maaŋgâ  ihelovo  ääigi  ulmen  uážžuđ  aalmuglii čuávdus  sämmilij  eennâm-  já 
čäcivuoigâdvuođâin, mut čuávdus uuccâm ij lah ubâ algâttumgin. Suomâ ij pyevti onnig peittâttâđ 
aalmuglii čuávdus  uuccâm  tuáhá.  Suomâ  staatâ  kalga čuávdiđ  sämmilij  eennâm-  já 
čäcivuoigâdvuođâid majemustáá uássin tave-eennâmlii sämisopâmuš, ađai viiđi ive siste. 
Taažâ sämitige president Egil Olli iätá lemin uáli ilolâš tast, et ráđádâlmeh peessih tääl joton. ”Tegu tiettip lii lamaš mottoom verd sierâmielâlâšvuotâ ráđádâllâmvuáváámist, eromâšávt Taažâst, mut ko mij tääl tiettip, et Suomâ já Ruotâ sämitigij já toi enâmij haldâttâsâi kooskâ lii oovtmielâlâšvuotâ, te algâttem ij uážu leđe Taažâst kiddâ. Tääl halijdâm kevttiđ tilálâšvuođâ pyerrin já rämidiđ Suomâ já Ruotâ  táássážân  ovdánâm  fiijnâ  já šiev  prosessâst  já  mielâst  vuárdám  et  porgâškyettip  tain historjállijn toimáin: uážžup áigá sämisopâmuš kuulmâ tave-enâmist, mast aassâp”, juátká Egil Olli. 
Kirje  lii  jurdâččum  uáppeid  já  kuárroid. Sämmilijn lii lamaš ain vijđes ärbivuáválâš tiätu  rähtiđ  pihtâsijd.  Tááláá  ääigist  kirjetiätu lii ohtâ tääpi máttáđ säämituojijd. Taam  kirjeest  lii  uási  aanaarsäämipitâsij kuárrumuáinuin.  
Anarâš pivtâstem  
Säämi kielâtaho -palhâšume vuáđuStâSah  
Säämi  kielâtaho  -palhâšumáin  adeluvvoo  tubdâstâs  Suomâ  sämikielâlâlij  palvâlusâi  já sämikielâ sajattuv ovdedem pyerrin toohum ánsuliist pargoost. 
Säämi kielârääđi lii čuákkimistis 18.11.2010 meridâm mieđettiđ oovtmielâlávt ive 2010 säämi kielâtaho -palhâšume Meccihaldâttâsân čuávvoo vuáđustâsâiguin: 
Sämikielâi puátteevuođâ turviimân lii tehálâš, et sämikielâlijn palvâlusâin tahhoo luándulâš, uáinojeijee  já  pissoo  uási  virgeomâhâštooimâ,  palvâlusâid  já  rekrytistem.  Rekrytistmáin sämikielâtáiđusijd  –  aasâtmáin  sämikielâ  tááiđu  virgehoittám  iähtun  tâi  ánsun  –  puáhtá pyerediđ  luándulâš  vuovvijn  jieijâskielâlijd  palvâlusâid.  Meccihaldâttâsâst  lii  joođoost kuháskyeddee proosees sämikielâlâlij palvâlusâi oovdedmân. Meccihaldâttâs  lii  toimâm  ovdâmerhâlávt  sämikulttuur  ärbitiäđu  siäiluttem  pyerrin sämikielâlâlij  päikkinoomâi  nuurrâm-  já  almostittemtoimâinis.  Sii  almostittem  čielgiittâs Nuorttâ-Aanaar sämikielâlijn päikkinoomâin lii eromâš tehálâš nuorttâ- já aanaarsämikielâi kulttuurlâš luándun kullee tiäđu siäilumân. Meccihaldâttâs  lii  ánsulávt  olášuttám  säämi  kielâlaavâ  kenigâsvuođâid  já  ovdedâm sämikielâ  sajattuv  viärmádâhviestâdmistis,  äššigâšpalvâlusâinis  já  tieđettemtoimâinis. Sämmilij tááhust Meccihaldâttâs lundui.fi-viärmádâhpalvâlem lii eromâš. Tast láá kavnuumist  ávháliih  tiäđuh  Meccihaldâttâs  palvâlusâin  já  tooimâst.  Lasseen  tast  láá  sierâlágán tiäđáttâsah  sehe  hoittám-  já  kevttimvuáváámeh  kulmáin  Suomâst  sarnum  sämikieláin: tave-,  nuorttâ-  já  aanaarsämikieláin.  Sämikielâi  ucceeblovokielâi  vuotânväldim  Meccihaldâttâs almostittemtooimâst lii ovdâmerhâlâš. Virgeomâhâšpalvâlusah  láá  viehâ  távjá  almostittum  kirjálâžžân;  Meccihaldâttâs  fáálá tágárij äššigâšpalvâlusâi lasseen meiddei sämikielâlâš palvâlus. Tot lii pálkkááttâm vuossâmužžân  virgeomâhâžžân  Suomâst,  sämitigge  fáárun  luuvân,  sämikielâlii  tieđetteijee. Jieijâskielâlii tieđetteijee pálkkááttem sämikuávlun lii pyeredâm ovdiist-uv ton sämikielâlijd palvâlusâid: Meccihaldâttâs tuáimá návt ovdâkovveen meid eres-uv virgeomâhâšpeelijd. Meccihaldâttâs  lii  toimâm  puohnâssân  ovdâmerhâlávt  säämi  kielâlaavâ  olášutmân,  já sämitigge tuáivu, et palhâšume mield Meccihaldâttâs viggá pyerediđ ovdiist-uv eromâšávt aanaar-  já  nuorttâsämikielâlijd  palvâlusâid  tohâmáin  tain  uási  Meccihaldâttâs  luándulâš tooimâ.  Säämi  kielâtaho  -palhâšume  mield  Meccihaldâttâs  ovdâsvástádâs  sämikielâlâlij palvâlusâi oovdedmist stuáru, já unnuuččijm ton puáttee toimâstis vala-uv juátkiđ ovdâmerhâlii  tooimâs  sämikielâlâlij  palvâlusâi  oovdedmân.  Sämitigge  tuáivu,  et  palhâšume movtijdit  Meccihaldâttâs  juátkiđ  sämikielâ  sajattuv  ovdedem  ohtsâškoddeest  já  jieijâs uásild movtijditáččij meid eres-uv virgeomâháid pyerediđ jieijâs sämikielâlijd palvâlusâid. 
SÄÄMI TAAIĐÂ JÁ TYEJEH SEHE IKONEH JÁ KIRKKOTEKSTIILEH  SÄÄMI KIRKKOPEEIVIJN 12. – 14.6.2009 ANARIST  
Säämi  kirkkopeivij  ohjelmân  Anarist  kulá  kirholâš tilálâšvuođâi  já  konsertij  lasseen  meiddei ollâtásásâš taaiđâ-  já tyejičáitálmâs,  moos  láá  puávdejum  säämi  taaidâreh  já  tuájáreh  Ruotâst, Taažâst já Suomâst. Ruotâ Suppârist uásálist Britta Marakatt-Labba, kiäst  láá uáinimist taavluh já kirkkotekstiileh. Rannveig  Persen  Táážâ  Kárášjuuvâst  oovdânpuáhtá čuovâkuuvijd  já digitaallâš kollaasijd. Aanaarlâš mättim ovdâsteh Aune Kuuva, Merja Aletta Ranttila já Pekka Hermanni Kyrö.  Aune Kuuva ráhtám mainâsnukeh fiäránisteh luándust, nukkeid lii kuvvim čuovâkovvejeijee Martti Rikkonen. Merja Aletta Ranttila uđđâ kuuvijn uáinip eŋgâlijd. Pekka Hermanni Kyrö maalâtaavluin lii  jo  uápisin  šoddâm  meccienâdâhrealismâ  muotâtuoddârijdiskuin.  Ucjuuvlâš Outi  Pieski  stuorrâ, siilkán máálájum kuuvijn lii ennuu čuovâ já säämi tyeje tobdo.   
Ucjuuvâ  servikodde  lii  luoihâttâm  Aanaar čáitálmâs  várás Päivi  Ruottis  kuárrum  kirkkotekstiilijd, maid  lii  vuávám  Arkkitehttoimâttâh  Matti  Porkka  ky.  Kirkkotekstiilijd  ovdâsteh  meiddei  Laapi ortodoksâlâš servikode immeelpalvâluspihtâseh. Ko paapah toimâtteh immeelpalvâlusâid, rukkoospuudâid,  mysteerioid  tâi  eres  toimâttâsâid,  te  sii  kevttih  sierânâs  immeelpalvâluspihtâsijd. Vuáhádâh vuáđuduvá Immeel proofeet Mooses adelem ravvuid kuáruttiđ pappáid sierânâs pihtâsijd pase palvâlusâi toimâttem várás. (2. Moos.28).  Lasseen ulmuuh peessih uápásmuđ jieškote-uvlágán ortodoksâlâš immeelpalvâlusâst kevttum sakraaltiŋgáid.  
Eŋgâlij stuorrâ satâšem šadda käävci eŋgâlarttâsâš ikonist, maid lii máálám vihantilâš Elli Tiittanen  
Veikko  Tiittas  tuoijum vuáđoid.  Tiittas  parâkode  skeŋkkim  ikoneh  heŋgâstuvvojeh  Njellim  orto 
doksâkirho  sistoornân. Čuovâkovvejeijee Topi  Ikäläis čuovâkovečáitálmâs  Tavetemppâleh  muštâl pispekode historjást já taan peeivist, nuortâ ortodoksâlâš kirho riges ärbivyevist pispekode kuávlust.   
Sámi Duodji ry puáhtá čáitálmâsân aktiivlâš tyejijuávhu, kiäh adeleh tyejičáittusijd. Suomâ sämmilij ohtsâš tyejiservi Sápmelaš Duodjárat ry vuáđudui ive 1975, tááláá seervi nommâ lii Sámi Duodji ry. Seervist láá toimâsajeh Anarist já Iänuduv Hettaast, main láá sehe čáitálmâsâin já vyebdimnáálá peri puigâ sämityejeh.  Lasseen tain puáhtá uástiđ säämi kirjálâšvuođâ já muusik. 
Čáitálmâs  leehâst  Sämitige saavâjođetteijee  Klemetti  Näkkäläjärvi,  já  pispe  Samuel  Salmi  sivned čáitálmâs.  Lekkâmtilálâšvuotâ  uárnejuvvoo  Aanaar  markkân  vyeliškoovlâst  tuorâstuv  11.6.  tme. 
19.00 puávdejum kuossijd, mut ulmuuh  láá pyereestpuáttám uápásmuđ čáitálmâsân  nuuvtá vástuppeeivi já lávurduv tme 10.00 - 20.00 sehe pasepeeivi tme 10.00 - 18.00.  Čáitálmâs pištâ tuše kulmâ peeivi, et kannat toommâđ  Anarân kirkkopeivij ääigi 12. – 14.6., jis  haalijd uápásmuđ táid tuojijd. 
Lasetiäđuid  addel  Anni  Näkkäläjärvi,  Sämitige  škovlim-  já  oppâmateriaaltoimâttâh,  puh.  010-839 
Säminuorâi taaidâtábáhtus 2011 Ucjuuvâst  
Säminuorâi taaidâtábáhtus uárnejuvvoo 31.3.2011 Ucjuvnjäälmi škoovlâst.   Válduteeman lii tanssâ, já ton lasseen uárnejuvvojeh sierâlágán pargopáájáh.  Taaidâtábáhtusâst väljejuvvojeh säminuorâi ovdâsteijeeh Nuorâ Kulttuur MOVES – tábáhtusân, mii uárnejuvvoo Oulust 20.–22.5.2011.   
Sämitigge tieđeet škovláid tärhibeht puorijn aaigijn. Mieldi lahtosin väldikodálii tábáhtus 
njuolgâdusah, maid nuávdittep meid jieččan kuávlutábáhtusâst. 
Taaidâtábáhtus valmâštellen sämitiggeest tuáimá oppâmateriaalvuávájeijee  Anni  
Näkkäläjärvi (anni.nakkalajarvi(at)samediggi.fi) oovtâst nuorâčällee Niina Siltalain 
(niina.siltala(at)samediggi.fi).   Ruávinjaargâst uárnejum taaidâtábáhtus raapoort 2010 lii uánimnáálá sämitige  
päikkisiijđoin: www.samediggi.fi/ Toimâ / Nuorâi taaidâtábáhtus.  
Sämitige  stivrâ  merkkij  čuákkimistis  27.8.2009  iloin  tiättun  Máccihaldâttâs  já  Pááđáár  viljâžij sopâmuš poccui kuáđuttemkuávlui rávhuidutmist meccituálust 20 ihán já puohâi vaidâlmij maasâdkesimist  puohâin  riehtitaasijn.  Rijdo  Njellim  kuávlu  kiävtust  lii  vahâgittám  Suomâ  aalmugijkoskâsâš peggim já luptim savâstâllâm Ovtâstum Aalmugij jieškote-uv orgaanijn. Lii tehálâš et äšši soppui  ráđádâlmijguin.  Sämitigge  kijttá  sehe  Pááđáár  viljâžijd  et  Meccihaldâttâs  kiärgusvuođâst ráđádâlmáid já haalust sooppâđ riijdost. Miärádâs čáittá et ráđádâlmijguin puáhtá heiviittiđ oohtân säämi puásuituálu já meccituálu intressijd siämmáá kuávlust. 
Sämitigge  tuáivu,  et  Eennâm-  já  meccituáluministeriö  addel  puátteevuođâst-uv  Meccihaldâttâsân kiärgusvuođâid  heiviittâllâđ  mecciriijdoid  já  et  Meccihaldâttâs  pyevtittâsulmeest  sämikuávlust luoppuuččij.  Meccihaldâttâs,  Nuorttâlâšrääđi  já  Sämitige  ráđádâllâm  ohtsâšiävtuttâs  PEFC  -  meccisäsertifistemkriteerin sämikulttuur já sämi-iäláttâsâi turviimân šadda estiđ uđđâ ruossâlâsvuođâid kuávlui eennâkevttimist. 
26.11.2012, Säämi kulttuurkuávdáš Sajos, Aanaar  
Povdip puoh sämituáimeid suogârdâllâđ puátteevuođâ tiäddučuágástuvâid já ovdediđ išeruuđâi  
čuosâttem siärvusáid tehálâš projektáid. Seminaar iiđeedpeeivi kevttip uuccâmlattiimân sehe 
kulttuurmeriruuđâ teknisâš ravvuid sehe kuullâp jieškote-uv ruttâdemkäldein já eehidpeeivi algâttep vuáđusavváin Sämitige "taaidâ-, tyeji já kulttuurpoolitlâš" -ohjelmhammiittâsâst. 
Seminaar loopâst almostittoo Sämitige kulttuurlävdikode mieđettem kulttuurpalhâšume. 
Nuuvtá já puohháid ávus tilálâšvuođâ uárnee Sämitige kulttuurlävdikodde. Ohjelm kávnoo 
čujottâsâst: www.samediggi.fi 
Tiervâpuáttim! 
SÄMITIGE  STIVRÂ  CEELHIJ  PUÁSUITUÁLU-  JÁ  LUÁNDUIÄLÁTTÂSÂI  RUTTÂDEMLAAVÂST 
Sämitige stivrâ adelij 17-sijđosâš ciälkkámuš Eennâm- já meccituáluministeriö valmâštâllâm stiivrâ iävtuttâsâst  puásuituálu-  já  luánduiäláttâsâi  ruttâdemlaavâst  (maŋ.  POLURA)  čuákkimistis 28.5.2009. 
Sämitigge oonij pyerrin já oonij tom lemin še agâstâllum, et iävtuttâsâst torjuu uážžoi aherääji loptejuvvoo  63  ivveest  65-ihán.  Positiivlâš  lii  meiddei  tááláást  ucánjáhháá  pyerebeh  haahâmtorjuuh- moottorkiälhái já muávloi hahâmân sehe puásuitáálui vuáđutivomân. 
Sämitigge  lii  uáli  tutâmettum  tom  vuáhán  maht  POLURA-lahâasâttâs  lii  valmâštâllum.  Ive  2007 vuáđulahâváljukodde  lii  vaattâm,  et  sämitige  ovdâstem  lahâvalmâštâlmist  kalga  visásmitteđ  aalgâ rääjist já staatârääđi kalga riemmâđ olesuđâsmitmân, mast sämmilij kulttuurlâš já vuoigâdvuođâlâš sierânâssajattâh váldoo ääšimiäldásávt vuotân. Vuáđulahâváljukode raavâ ij lah olášum. Sämitigge uáiná-uv POLURA iävtuttâs lemin čielgâsávt säämi aalmug já säämi puásuituálukulttuus olgošteijee verdittijn máddáápiälááš puásuituálun. Sämitigge lii uáli tutâmettum lahâteekstân já ton sistetoollâm äššifeiluid  já  teevstâst  spejâlistee  munejuurdâlâšvuotân  säämi  puásuituálu  kuáttá.  Sämitige uáinimčievâst iävtuttâs POLURA:n ij oovdâst šiev lahâvalmâštâllâmvyevi. 
Sämitigge  iävtut-uv,  et  POLURA  kolgâččij  tivvoođ  tâi  valmâštâllâđ  ollásávt  uđđâsist  väldimáin vuotân  vuáđulahâváljukode  ravvuid  já  sämikulttuur  syeje.  Ciälkkámušâstis  Sämitigge  täävist  POLURA-pargojuávkun toohâm iävtuttâsâs kuáđuttemtorjust, mon kalga turviđ sierânâsruttâdâssáin, já mii  ij  lah  POLURAst  kiddâ.  Sämitigge  iävtut,  et  sämikuávlun  väriduvvoo  420  000  euro  ihásâš kuáđuttemtoorjâ. Torjuu meeri vuáđuduvá sämikuávlu palgâsij olášum ruttâtuálun puásuitipšomivveest 2007-2008. Torjuu rekinistem vuáđustâssân lii kuáhtulâšvuotâ já oovtviärdásâšvuotâ. Torjuu uáivilin lii sajanmäksiđ kuáđutmist šaddee paijeelmiärásâš puáldámuš- já kálvudâhkoloid. Lasseen torjuu pehti tähiduvvoo puásuituálleid täsipiälásâš kohtâlem. Eres puásuituálukuávlust puásuituállei tienâstääsi  loptejeh  syeini-  já  piäldusajanmáávsuh.  Eromâšávt  torjuin  tähiduvvoo  säämi  puásuituálumaali jotkum. 
Sämitigge  iävtut,  et  staatârääđist  riämmoo  jotelávt  valmâštâllâđ  puásuituálulaavâ  olesuđâsmittem mast  váldoo  vuotân  säämi  puásuituálu  aalmugijkoskâsâšvuoigâdvuođâlâš  já  vuáđulavâlâš  syeji. Puásuituálulaavâ uđâsmitmist kalga suogârdâllâđ meiddei vuovijd moi vievâst torvejuvvojeh säämi nisonij máhđulâšvuođah porgâđ puásuituálust. 
Sämitigge  pááhud,  et  POLURAst  iävtuttum  nuorâ  puásuituálupargei  algâttemtoorjâ  lii  páhudum tuáimee  vuáhádâhhân  já  eromâš  tárbulâžžân  sämikuávlust.  Torjuu  ruttâdem  lii  nuuhâm  ovttuu koskân  ige  puohháid  halulijd  já  toorjâiävtuid  tevdee  occeid  lah  puáhtám  mieđettiđ  ruttâdem. Ruttâdem ij koolgâ vuáđuduđ kuorâttâllâmvárásâšvuotân já ruttâdem kalga turviđ toorjâiävtuid tevdee occeid. Algâttemtorjuu meereest já mieđeetmist kalga väldiđ vuotân sämmilij vuáđulavâlâš sajattâh já sämikuávlu noonâ säämi puásuituáluärbivyehi. 
Sämitige ciälkkámuš kávnoo ubbân čujottâsât www.samediggi.fi – lausunnot 2009. 
SÄMITIGE SÄÄMI PÁRNÁIKULTTUURKUÁVDÁŠ TIEĐEET 
Máttááttâs- já kulttuurministeriö, sämitige já sämikuávlu kieldâi ruttâdem Säämi párnáikulttuurkuávdáá toimâihe 2011 juátkoo párgopáájái, teemapeeivij, tábáhtusâi já maađhij häämist. Tehálumoseh ulmeh láá ain-uv sämipárnái kielâ já kulttuur tuárjum sämikuávlust. 
Algâkiiđâ säämi párnáikulttuurkuávdáá tooimâst västidij Johtti Nuorra –haahâ,  mon Laapi IJP- 
kuávdáš ruttâdij. Johtti Nuorra –haahâ adelij pargo kreatiivlâš nuorâ stivrejeijei, kote juuđij sämikuávlu škoovlâin stivriimin nuorâid. Johtti Nuorra párgopáájái siskáldâsah lohtâsii uássin säminuorâi taaidâtábáhtusân rahttâttâm. 
Máttááttâs- já kulttuurministeriö (MKM) lii mieđettâm sämitiigán sierânâsruttâdem sämikulttuur oovdedmân ive 2011. Taan ruttâdem čuásáttâhhân lii meid säämi párnáikulttuurkuávdáš já ive budjet stuáru 15 000 euroin. 
Párnáikulttuurkuávdáá kiiđâ äigikyevdilis tábáhtussáid kuleh nommâkišto já párnái määđhih merâriidon. Säämi párnáikulttuurkuávdáš lii toimâm jo ive 2004 rääjist já lii äigi orniđ nommâkišto párnáid já nuoráid. Tááláá ääigi kuhes noomâ sajan kolgâččij utkâđ uánihis já mudágis, tooimâ kovvejeijee noomâ. 
Kiiđâ peivimätki “Jotteem merâriidon” uárnejuvvoo kesimáánu aalgâst vuálá škovlâahasáid. Määđhih čyecih  Altavuonâ já Liävnjavuonâ riddoid, Taažâbel. Maađhijn tieđettuvvoo tärhibeht. 
Säämi párnáikulttuurkuávdáš –haavâ tooimâstivrejeijee Petra Magga-Vars lii maccâm paargon já västid haavâ koordinistmist já tooimâst vyesimáánu rääjist. 
Säämi kielâtaho-palhâšume njuolgâdusah  
1 § Palhâšume 
Palhâšume nommâ lii Säämi kielâtaho palhâšume 
Palhâšume lii vuáđudâm Suomâ sämitigge. 
2 § Palhâšume uáivil 
Säämi kielâtaho palhâšume uáivilin lii adeliđ tubdâstâs sämikielâlij palvâlusâi já sämikielâ sajattuv 
oovdedmân toohum mávsulii pargoost Suomâst. Sämikieláin uáivilduvvoo tave-, aanaar- já nuorttâsämikielâ. Palhâšume uáivilin lii movtijdittiđ palhâšume uážžoo pyerediđ ovdiistuv 
sämikielâ pyerrin toohum pargo já movtijdittiđ puohâid virgeomâháid pyerediđ sämikielâ sajattuv. 
3 § Palhâšume uážžoo valjim 
Säämi kielâtaho-palhâšume mieđeet säämi kielârääđi. Miärádâsâst ij pyevti väidiđ. 
4 § Palhâšume 
Säämi kielâtaho palhâšume lii taaidâpalhâšume, mii kalga spejâlistiđ sämikielâ já kulttuur riggoduv 
já maaŋgânálásâšvuođâ. Palhâšume muttoo jyehi nube já ton rähtimist västid Sámi Duodji ry valjim sämitaaidâr tâi -tuáijár. 
5 § Palhâšume mieđettem 
Palhâšume uážžoo pyehtih iävtuttiđ säämi kielârääđi jesâneh já värijesâneh kielârääđi čuákkimist.  Palhâšume mieđettuvvoo jyehi nube ive säämi kielârääđi meridem äigimudo. Palhâšume mieđettuvvoo vuosâsajasávt virgeomâhâžân já siärvusân já tuše sierânâsvuáđustâsâiguin priivaatulmui. Palhâšume uážžoo valjim kalga agâstâllâđ kirjálávt sämikielâiguin já suomâkielân. Palhâšume ij pyevti mieđettiđ siämmáá uážžoi nubetove sierânâs vuáđustâsâittáá. 
6 §  Palhâšume uážžoo kenigâsvuođah 
Palhâšume kenigit uážžoo juátkiđ pargo sämikielâ sajattuv já sämikielâlij palvâlusâi pyereedmân. Palhâšume uážžost lii vuoigâdvuotâ ávhástâllâđ palhâšumijnis já toi vuáđustâsâiguin jieijâs 
viestâdmist. 
7 § Njuolgâdusâi rievdâdem 
Täid njuolgâdusâid puáhtá rievdâdiđ sämitige stiivrâst. 
Njuolgâdusah láá tuhhiittum sämitige stiivrâ čuákkimist 25.5.2010. Rievdâdem tuhhiittum sämitige stiivrâ čuákkimist19.12.2011. Taah njuolgâdusah láá rahtum siskáldâsâs peeleest siämmáálágánin 
tave-, nuorttâ- já aanaarsämikielân sehe suomâkielân. 
SÄMITIGGE  LII  CIÄLKKÁM  STAATÂRÄÄĐI  OLMOOŠVUOIGÂDVUOĐÂPOOLITLÂŠ ČIELGIITTÂSÂST 
Olmoošvuoigâdvuođâpoolitlâš  čielgiittâs  adeluvvoo  ohtii  vaaljâpaajeest  ovdâskoodán,  mast kieđâvuššoo olmoošvuoigâdvuođâi tááláš tile Suomâst já mast miäruštâlluvvojeh tiäddučuágástuvah staatâ  aalmuglâš  já  aalmugijkoskâsâš  olmoošvuoigâdvuođâpolitiikân.  Staatârääđi  addel  čielgiittâs Ovdâskoodán čohčâčuákkimistempaajeest 2009. Sämitigge iävtut ciälkkámušâstis maaŋgâid tärkkilistmijd olmoošvuoigâdvuođâpoolitlâš čielgiittâsân. Sämitigge iävtut sämitiggelaavâ § 9 miäldásâš ráđádâlmijd  olmoošvuoigâdvuođâpoolitlâš  čielgiittâsâst.  Ciälkkámušâstis  sämitigge  kiddij huámášume  eromâšávt  sämikielâlâš  sosiaal-  já  tiervâsvuođâpalvâlussáid,  säämi  kielâlaavâ olášuumán,  sämimáttááttâs  finniimân,  sämmilij  eennâmvuoigâdvuotâkoččâmâššáid  sehe  Suomâ aalmugijkoskâsâš olmoošvuoigâdvuođâpolitiik ulmijd. 
Olmoošvuoigâdvuođâpoolitlâš  čielgiittâsâst  ulmen  lii,  et  Suomâ  ratifisistáččij  ILO  169-sopâmuš algâ-  já  hiäimuaalmugij  vuoigâdvuođâin.  Sämitigge  iävtut,  et  olmoošvuoigâdvuođâpoolitlâš  čielgiittâsâst váldoo čielgâ peeli toos, maht  ILO 169-sopâmuš ratifisistmist kalga ovdániđ já maggaar äigitavluin,  ko  jo  ovdebáá  olmoošvuoigâdvuođâpoolitlâš  čielgiittâsâst  ivveest  2004  asâttui  ulmen ratifisisteđ ILO 169-sopâmuš já ulme paasij olášuuhánnáá. Sämitige uáinu mield sämmilij jiešmeridemvuoigâdvuotâ ij olášuu vuáđulaavâ vaattâm vuovvijn. Sämitigge meiddei váátá, et čielgiittâsâst váldoo  ulmen  sämmilij  jiešmeridemvuoigâdvuođâ  ovdedem.  Sämitigge  iävtut,  et Suomâ  ratifisistá UNESCO  sopâmuš  matriaalâttâs  kulttuuräärbi  suoijâlmist  jotelávt  já  kieđâvuš  ääši  olmoošvuoigâdvuođâpoolitlâš čielgiittâsâst. 
Sämitigge váldá vuotân, et aavisasâttâs (398/2008) ij adde máhđulâšvuođâ sämikielâlâš aavisij torjui,  ko  toorjâiävtuh  láá  liijgás  čovgâseh.  Sämitigge  lii  tutâmettum  säämi  kielâlaavâ  olášuumán Suomâst. Puohâi sämikielâi tile lii huolâstuttee já sämiaalmug iälá kielâmolsom ponjosist. Suomân tarbâšuvvoo  jotelávt  sämikielâi  iäláskittemohjelm,  mii  ličij  tááláást  olesváldálub  já  kuhesáigásub toimâ  sämikielâi  siäilum  já  ovdánem  visásmitmân.  Sämmilij  kielâlâš  olmoošvuoigâdvuođah  iä olášuu tuárvi pyereest. 
Sämitigge  lii  huolâst  sämikuávlu  ulguubeln  ässee  sämipárnái  olmoošvuoigâdvuođâi  olášuumeest. Vuáđumáttááttâs  já  luvâttâhškovlim  kyeskee  toimâlâš  já  ruttâdemlahâasâttâs  torvejeh  sämimáttááttâs  ornim  tuše  sämikuávlust.  Suullân  70  %  sämipárnáin  äässih  sämikuávlu  ulguubeln. Sämitigge  lii  iävtuttâm,  et  sämimáttááttâs  torvejeijee  ruttâdemnjuolgâdus  (Máttááttâs-  já  kulttuurtooimâ  ruttâdmist  adelum  laahâ  L  635/1998,  nubástus  1186/1998,  43  §,  2  mom)  vijđeduuččij kuoskâđ ubâ eennâm. Máttááttâsministeriö kolgâččij asâttiđ jotelávt pargojuávhu, mon pargon ličij valmâštâllâđ sämimáttááttâs ovdedemvuávám, tärhistiđ já tivvoođ sämimáttááttâs kyeskee toimâlâš já nahcânjuolgâdusâid já valmâštâllâđ sämitige sajattuv sämimáttááttâs jiešhaldâšemorgaanân kyeskee monâttâllâmvuovijd já njuolgâdusâid. 
Sämitigge  iävtut,  et  sämikielâlâš  sosiaal-  já  tiervâsvuođâpalvâlusâi  turviimân  uáivildum  meriruttâ torvejuvvoo  lahâasâttâssáin  já  toorjâtääsi  loptejuvvoo  merhâšitteht  tááláást.  Sämitige  uáinu  mield tááláš  meriruttâ  ij  keelijd  turviđ  sämikielâlâš  sosiaal-  já  tiervâsvuođâpalvâlusâid  iäge  sämmilij  olmoošvuoigâdvuođah olášuu resurssij uccáávuođâ keežild sosiaal- já tiervâsvuođâpalvâlusâin vuáđulaavâ já säämi kielâlaavâ vaattâm vuovvijn. 
Aalmugijkoskâsâš  olmoošvuoigâdvuođâpolitiikâst  Sämitigge  halijdičij,  et  Suomâ  tiäduttičij  olmoošvuoigâdvuođâpolitiikâstis  eromâšávt  algâaalmugij  jiešmeridemvuoigâdvuođâ  já  –sajattuv ovdánem.  Suomâ  kolgâččij  tuárjuđ  sämmilij  vaikuttemmáhđulâšvuođâid  meid  Euroop  Unionist. 
Sämitige  uáinu  mield  aalmugijkoskâsâš  olmoošvuoigâdvuođâpolitiikâst  já  ovdedemohtsâšpargoost kolgâččij vuáijuđ meiddei arktâsâš algâaalmugáid, ko Suomâ lii čonnâsâm Arktâsâš Rääđi paargon. Suomâ  aalmugijkoskâsâš  olmoošvuoigâdvuođâpolitiik  tiäddučuágástuvâin  kalga  algâaalmugij  uasild vuáijuđ jiešmeridemvuoigâdvuođâ lasettem lasseen meiddei vuovij kavnâmân šoŋŋâdâhnubástusân  vuáháduumán  já  viggâđ  siäiluttiđ  algâaalmugkielâid  já  -kulttuurijd.  Sämitige  uáinu  mield Suomâ  olmoošvuoigâdvuođâpoolitlâš  tiäddučuágástuvah  kalgeh  leđe  čoođâmanneeh  puohâin Suomâ  tooimâin,  iäge  ovdâmerkkân  energiapoolitlâš  koččâmâšah  uážu  moonnâđ  Suomâ  olmoošvuoigâdvuođâi tiäddučuágástuvâi paijeel. 
Sämitige ciälkkámuš kávnoo ubbân sämitige päikkisiijđoin ciälkkámušah 2009-uásist. 
Vuáču teattertábáhtusâst iä lah aherääjih, pic 4 rááiđu šlaajâimield väldikodálâš tábáhtus 
njuolgâdusâiguin:   1. sárnumteatter 2. muusikteatter 3. improvisaatio 
tuseh). 
Vuáču tábáhtusâst čáittusij avžuuttum kukkodâh: 5-20 minuttid. 
Lappeenraantan väljejum čáittus puáhtá vala pyerediđ já kuhediđ.   Nuorâ Kulttuur –tábáhtus sämmilâštiätumeeri lii taan ive 1 čááitus, mon kukkodâh puáhtá leđe 15-60 min.  (www.nuorikulttuuri.fi). 
Almottâtmijd kalga toimâttiđ majemustáá 2.3.2009.  Ucebijn škoovlâin enâmustáá 2 čáittus, stuárráábijn enâmustáá 3 čáittus.   
Tábáhtusân puáhtá vuolgâttâđ iivijn 2006-2009 rahtum uánihiselleekuuvijd, main stuárráámus uási rähtein láá nuorah tâi párnááh. Elleekuuvijn kalga kevttiđ sämikielâ. Elleekuuvijn mieldiorroo párnái já muorâi vanhimijn kalga táttuđ kirjálijd luuvijd elleekove čäittim várás almoslávt 
Vuáčust. Čááitus lii máttááttâspargo já tábáhtuvá škovlâääigi. Lope kuáská tuše taam tábáhtus 
26.3.2009. Elleekoveh iä kištoduu, pic Vuáčust tuálloo MINIFESTIVAALÂ. 
Elleekoveh kalgeh leđe majemustáá vástuppeeivi 13.3.2009 Sämitige toimâttuvâst Lehtolantie 1, 99870 Inari. Tábáhtus uárnejeijee kiäččá puoh elleekuuvijd já toolât vuoi 
gâdvuođâ meridiđ moh fiilmah čáittojeh Vuáčust. Motomáid puáhtá adeliđ meiddei 
movtáskittempalhâšuumijd! 
Sämitige puttee &iåkkim (3/2013) tulloo roo rvdmhinu 23. peeivi 2013 tme 10.00 rääjist Sajosist, Anarist. 
uikkim äilisto lahtosijdiskuin vuolgättuvvoo majemuståå 10 peivid ovdil uåkkim. 
Riehtiministeriö almoot uuccâmnáál säämi kielâlaavâ (1086/2003) 31 §:st uaivildum torjuid, moi 
várás lii taan ive kevttimnáálá ohtsis 130.000 eurod. Torjuu puáhtá mieđettiđ sämikuávlu kieldáid, servikuddijd já palgâsáid sehe laavâ 18 §:st uáivildum ovtâskâssáid mainâšum laavâ heivitmist šaddee sierânâs lasekoloi luávdimân. 
Rijjâhámásijd ucâmušâid kalga toimâttiđ riehtiministeriön majemustáá 20.3.2009 tme 16.15. Riehtiministeriö postâčujottâs lii PL 25, 00023 Valtioneuvosto, já jotteemčujottâs Eteläesplanadi 10. 
Ucâmušâst kalga čielgiđ taid sierânâs lasekoloid, moi luávdimân išeruttâ occoo. Jis ucâmuš ráhtoo säämi kielâlaavâ 18 § vuáđuld, kalga ucâmušâst čielgiđ meiddei, et occee lii mainâšum lahâsaajeest uáivildum ovtâskâs olmooš. Jis occen lii ovtâskâsvuoigâdvuođâlâš siärvus teikâ vuáđudâs, kalga ucâmušân lahteđ siärvus teikkâ vuáđudâs kyeskee registerváldus sehe majemustáá nanodum ruttâtuálulopâttem, toimâčielgiittâs já tilitärhistemciälkkámuš. 
Ucâmušmonâttâlmist nuávdittuvvoo staatâtoorjâlaahâ (688/2001). 
Lasetiäđuid addel haldâttâsneuvos Mirja Kurkinen, puh 09-1606 7621 (mirja.kurkinen@om.fi). 
Pänituoddâr hoittám já kevttimvuáváámist keččâleh Akwé:Kon -ravvuid 
Algâaalmugij ärbivuáválii tiäđu kyeskee biodiversiteetsopâmuš 8j artiklan lohtâseijee Akwé:Kon -ravvuuh láá valdum keččâlemkiävtun Pänituoddâr meccikuávlu hoittám já kevttimvuávám tärhistem ohtâvuođâst.   
Akwé:Kon ravvuuh láá tuhhiittum biodiversiteetsopâmuš 5. uásipeličuákkimist. Akwé:Kon -ravvuuh láá vuosâsajasávt monâttâllâmvyehi tâi proosees, mon pehti torvejuvvojeh sämmilij vaikuttemmáhđulâšvuođah hoittám já kevttimvuávám rähtimist já occojeh vyevih, moi pehti puáhtá coggâđ negatiivlijd vaikuttâsâid sämikulttuurân.  Sämitige tiäđui mield lii Meccihaldâttâs vuossâmuš virgeomâhâš ubâ mailmist, mii heivit täid ravvuid. 
Sierânâs pargojuávkku valmâštâl  
Sämitigge já Meccihaldâttâs lává ráđádâlmijnis puáttám tom mielân, et sierânâs pargojuávkku valmâštâl Akwé:Kon -ravvui heiviittem Pänituoddâr meccikuávlu hoittám já kevttimvuávám rähtimist. Sämitige stivrâ lii nomâttâm pargojuávhu já tot lii tievâsmittum palgâsij ovdâsteijeiguin. Pargojuávhu saavâjođetteijen tuáimá Heikki Paltto já eres jesâneh láá Juhani Länsman, Bigga-Helena Magga, Nina Maarit West já Inga-Briitta Magga sehe puásui-išedeh: Jouni Lukkari (Pänituodâr), Harri Hirvasvuopio (Säämi paalgâs), Nils-Heikki Näkkäläjärvi (Sallâvääri). Pargojuávhu saavâjođetteijee Heikki Paltto osko, et taat lii šiev vyehi aašij vuáváámist. 
meiddei ávusvuođâ vuáváámân, pááhud Paltto. 
Vaikuttâsâid sämikulttuurân puáhtá árvuštâllâđ ubâ vuávámproosees ääigi  
Meccihaldâttâs haalijd väldiđ vuotân sämmilij kulttuur hárjuttem iävtuid nuuvt pyereest ko máhđulâš. 
Merhâšittee iäru ovdebáá vuávámpaargon lii tot, et árvuštâllâm tahhoo ubâ vuávámproosees ääigi, ko ovdeláá árvuštâllâm čuosâi valmâš vuávám vaikuttâssáid sämikulttuurân, muštâl kuávluhovdâ Elina Stolt.  Sämmilij vuoigâdvuođâsajattuv já sämikuávlu eennâmkevttim vuávám oovdedmân Akwé:Kon - ravvuin lii stuorrâ vaikuttâs. 
heiviittem puáhtá väldiđ uássin eres hoittám já kevttimvuáváámij rähtimáid já meiddei luánduriggodâhvuáváámij ráhtimáid, suogârdâl sämitige saavâjođetteijee Klemetti Näkkäläjärvi. 
Pänituoddâr hoittám já kevttimvuávám tärhistem valmâštâllâm pištá aainâs taan ive já táárbumield pargo juátkoo puáttee ive.  Iävtutátuliih ravvuuh láá nomâttum toi olesváldálii luándu tiäddudmân mohawkkielâ eđâlduvváin Akvé:Kon, mii uáivild puoh aašijd luomâkoddeest. 
SÄMIKIELÂLIJ SOSIAAL- JÁ TIERVÂSVUOĐÂPALVÂLUSÂI FINNIM TURVIIMÂN 600 000 EUROD  
- Laapi kuávluhaldâttâsvirgádâh lii nanodâm 16.2.2011 Sämitige já sämikuávlu kieldâi toohâm sopâmušâid sämikielâlij sosiaal- já tiervâsvuođâpalvâlusâi turviimân čujottum staatâtorjuu kevttimist ive 2011.  
Sämmilij  kielâlij  já  kulttuurlij vuoigâdvuođâi  olášutmân  lii  staatâ  budjetist  lamaš  ive  2002  rääjist sierânâs  staatâtoorjâ.  Staatâtoorjâ  máksoo  Sämitige  pehti  sämikuávlu  kieldáid.  Sämitige  iävtuttâm meriruttâtárbu  sämikielâlâš  sosiaal-  já tiervâsvuođâpalvâlussáid  lâi  ihán  2011  ohtsis  1,6  miljovn eurod. 
600 000 euro staatâtoorjâ juáhásij sämikuávlu kieldâi kooskâ čuávvoonáál: Iänuduv kieldâ sämikielâlij sosiaal- já tiervâsvuođâpalvâlusâi turviimân ohtsis 93 523,50 eurod:  
- Tavesämikielâlii peivitipšo turvim Hettaast 22 811 € - Tavesämikielâlii  peivitipšo  turvim  Kärisavonist  uástupalvâlussân  Ruotâ  Karesuando  tavesämikielâlii peivikiäjust 5 987,50 €  - Tavesämikielâlâš päikki-išedeijee Veahkki uástupalvâlussân 25 575 € - Tavesämikielâlâš tiervâsvuođâtipšoo, Iänuduv kieldâ ávustipšo 39 150 € 
Aanaar kieldâ sämikielâlij sosiaal- já tiervâsvuođâpalvâlusâi turviimân ohtsis 232 120 eurod:  
- Aanaar tavesämikielâlii juávkkupeerâpeivikiäju tooimâ turvim 27 000 € - Avveel tavesämikielâlii juávkkupeerâpeivikiäju tooimâ turvim 16 100 €   - Nuorttâsämikielâlâš päikkipalvâluspargee Čevetjäävri kuávlun 33 262,50 € - Tavesämikielâlâš päikkipalvâluspargee Tave-Aanaar alueella 32 332,50 € - Sämikielâlâš aldatipšoo, Männikkö palvâlempäikki, uásádâh Sare 31 650 € - Sämikielâlâš aldatipšoo, Männikkö palvâlempäikki, uásádâh Lyeme-Juŋŋâ 31 650 € - Nuorttâsämikielâlâš sijdâpargee Čevetjävri-Njiävđám kuávlun 16 050 € - Sämikielâlâš sijdâpargee Tave-Aanaar kuávlun 18 600 € - Sämikielâlâš sijdâpargee Njellim-Kiđđâjäävri kuávlun 15 975 € - Tavesämikielâlâš pänitipšoo 9 500 € 
Suáđigil kieldâ sämikielâlij sosiaal- já tiervâsvuođâpalvâlusâi turviimân ohtsis 38 025 eurod:  
- Tavesämikielâlâš aldatipšoo puárásijhuolâttâsân 38 025 € 
Ucjuv kieldâ sämikielâlij sosiaal- já tiervâsvuođâpalvâlusâi turviimân ohtsis 236 331,50 eurod:  
- Tavesämikielâlii peivitipšo turvim Ucjuv kirkkosiijdâst 45 675 € - Tavesämikielâlâš peerâpargo 30 316,50 € - Kárášjuv kriisi- já insestkuávdáá sopâmuš juátkim 1 750 €    - Išedeijee-Aaslâk –toimâ, Ucjuuhâ 30 750 € - Išedeijee-Aaslâk –toimâ, Kärigâsnjargâ 33 000 € - Tipšopargee 34 440 € - Sämikielâlâš tooimâstivrejeijee 33 000 € - Sämikielâlâš tiervâsvuođâtipšoo 27 400 €  
Lasetiäđuh: Pia Ruotsala, sosiaal- já tiervâsvuođâčällee, Sämitigge, 040-7262688, 
Lostâmediatiäđáttâs 10.10.2012 
Almostittemrijjâ tállán 
Säminuorah Suomâst -seminaar 10.10.2012 Ovdâskodde, Uccâparlament  
Sämitige nuorâirääđi  já  Suomâ  säminuorah  ry  ornijn  Helsigist  seminaar  säminuorâi  tááláá  tiileest  já 
puátteevuođâst Suomâst. 
Seminaarist säminuorah puohtii uáinusân sijjân äigikyevdilijd já tehálijd aašijd. Ärbivuáválâš iäláttâsâi tááláš tile, eenikielâ  merhâšume, säämi  máttááttâsvuávám  tehálâšvuotâ já olgosämmilâšvuotâ  lijjii  tehálumoseh ääših, maid nuorah puohtii jieijâs saavâin uáinusân. 
Säminuorâi  uáinui  lasseen  seminaarin  lijjii  puávdejum  puohâi  ovdâskoddeest čokkájeijee  piäláduvâi ovdâsteijeeh paaneelsavâstâlmân, mast piäláduvah ožžuu västidiđ jieijâs piäláduv linjá miäldásávt sämmilijd já aainâs säminuorâid kyeskee koččâmâššáid. 
Seminaar lehâstij Suomâ sämitige saavâjođetteijee Klemetti Näkkäläjärvi. Näkkäläjärvi luptij jieijâs saavâst uáinusân šiev ovdâmerkkân vaikuttemmáhđulâšvuođâin nuorâi aktiivlâšvuođâ sämipolitiikâst. 
Sämitige nuorâirääđi saavâjođetteijee  Laura-Maija  Niittyvuopio  muštâlij  jieijâs  sänivuárust  nuorâi 
máhđulâšvuođâin  já  hástusijn  vaikuttiđ  jieijâs  aššijd.  ”Säminuoráid  lii  ovdánmin máhđulâšvuotâ vaikuttiđ 
säminuorâi  sajattâhân.  Väldikodálávt  taan máhđulâšvuođâ ovdánem kalga turviđ  ekonoomlávt  pisovâš 
čuávdusijguin já resurssijguin.” 
Paaneelsavâstâlmist  lijjii  mieldi  Suomâ  Kuávdáá  Simo  Rundgren,  Suomâ  Sosiaaldemokraatlâš  Piäláduv Johanna Ojala-Niemelä, Suomâ Ruátálâš aalmugpiäláduv Astrid Thors, Aalmuglâš Kokoomus Heikki Autto já Ruánáá Lito Outi Alanko-Kahiluoto. Paneelist eromâšávt äigikyevdilis äššin pajanij ILO 169-sopâmuš, já toos oovdân puáttám kyehti sierâlágán uáinu säminuorâi jieijâs koččâmâššáid. RAP já Ruánáá lito ovdâsteijeeh ettii  piäláduvâi  linjâžân tuárjuđ  nanosávt  ILO  169-sopâmuš  ratifisistem.    Kuávdáá,  Kokoomus  já  SDP ovdâsteijeeh ettii piäláduvâi uáinun, et ILO-169-sopâmuš ij eidu tääl lah máhđulâš ratifisistiđ, ko piäláduvah väätih ovtâskâssoojij täärhib keččâm, el. sämmilâšmiäruštâlmist já eennâmvuoigâdvuođâkoččâmâšâin. RKP ovdâsteijee Thors lâi hiämáskâm eres pääihi alne lamaš haldâttâspiäláduvâi (Kok já SDP) negatiivlâš uáinust, ko taan haldâttâspaje haldâttâsohjelmist lii uáivilin ratifisistiđ áášánkullee sopâmuš. 
Seminaarist  Suomâ  säminuorâi saavâjođetteijee  Tuomas  Aslak  Juuso  tiäduttij  OA  algâaalmugij 
vuoigâdvuođâi  julgáštâs  merhâšume  ubâ  sämikulttuur-  já  kielâ  oovdedmist  já  ohtân  kuávdášlâš  äššin  ILO 
169-sopâmuš  ratifisistem  prosessist.  ”OA algâaalmugij  vuoigâdvuođâi  julgáštâs  já ILO  169-sopâmuš sulâstiteh  siskáldâsâs  peeleest viehâ  čuuvtij  nubijdis.  Muu  mielâst  Suomâ lii  nanosávt  čonnâsâm  OA 
algâaalmugij  vuoigâdvuođâi  julgáštâsân  sehe  ton  jieškote-uv  artiklaid  já  taam kolgâččij väldiđ  vuotân  ILO 
169-sopâmuš ratifisistem prosessist.” 
Seminaarist nuorâ sämmiliih puohtii oovdân sämikulttuurân lohtâseijee hástusijd, mut kuittâg jyehi nuorâ saavâst lâi tuáivu puátteevuođâst! 
SÄMITIGE TIEVÂSČUÁKKIM CEELHIJ ALKU-HAAVÂST  
Sämitige tievâsčuákkim lii čuákkimistis 10.3.2009 ciälkkám kuávluhaldâšem uđâsmittemhaavâst  (ALKU-haahâ).  Sämitige  tievâsčuákkim  mield  kuávluhaldâšem  ovdedemhaahâ mana ollásávt lappâd sämmiláid vuáđulaavâst já sämitiggelaavâst  torvejum jieijâs kielâ já  kulttuur  kyeskee  jiešhaldâšem.  ALKU-haavâst  kalga  toohâđ  vuáđulâš  árvuštâllâm  säämi jiešhaldâšem  tiileest  já  koskâvuođâst  uđâsmitmân.  ALKU-haavâst  kalga  toohâđ  iävtuttâsâid säämi jiešhaldâšem oovdedmist já čielgâsávt säämi jiešhaldâšem pirrâdâhân kullee pargoi sirdemist sämitiigán haldâttâsohjelm já vuáđulaavâ miäldásávt. 
Vuáđulaavâ  já  sämitiggelaavâ  valmâštâlmist  já  asâttum  laavâi  almosvuáđustâsâin  lii  vuolgum tast,  et  sämmilij  kielâs  já  kulttuuris  kyeskee  jiešhaldâšem  lii  ovdáneijee,  ige  maŋasmannee. Vuáđulaavâ  njuolgâdusah  ovtâstittum  säämi  jiešhaldâšemorgaan,  sämitige,  vuáđđudmân merhâšii  aalgâ  já  pooliitlâš-haaldâtlâš  raamij  toohâm  puátteevuođâst  tábáhtuvvee  säämi jiešhaldâšem  siskáldâslâš  oovdedmân.  Joton  vuálgám  kuávluhaldâšem  uđâsmittem,  lehâdijn maaŋgâid  staatâ  haldâšempargoid  kyeskee  njuolgâdusâid  já  sirdedijn  pargoid  virgeomâháást nuubán, addel máhđulâšvuođâ säämi jiešhaldâšem turviimân já ain oovdedmân iivij 1993-1995 lahâvalmâštâlmist páhudum prinsiipâi já ulmij miäldásávt. 
Kuávluhaldâšem uđâsmittemhaavâst láá kuittâg valmâštâllum sämikielâ, sämimáttááttâs já sämikielâlâš sosiaal- já tiervâsvuođâpalvâlusâi staatâtorjuid kyeskee haaldâšlâš nubástusah, moh šaddeh  olášumes  maŋa  merhâšitteht  jo-uv  hiäjusmitteđ  jo  ááigán  finnejum  sämmilij jiešhaldâšem tâi estiđ säämi jiešhaldâšem ovdánem. Sämmilij sajattâh já vuoigâdvuođah jieijâs kielâ  já  kulttuur  kyeskee  jiešhaaldâšmân  šaddeh  hiäjusmuđ  já  sämmilij  jiejiâs  jiešhaldâšem ovdánem orostiđ, joba maŋasmoonnâđ ALKU-haavâ olášume ohtâvuođâst. 
Sämmilij  jiešhaldâšem  hiäjusmittee  já  ton  ovdánem  estee  kulmâ  uđâsmitmân  kullee  iävtuttâs láá: - sämikielâlâš  já  sämikielâ  máttááttâsân  čujottum  staatâtorjui  sirdem  máttááttâsministeriöst kuávluhaldâšemvirgádâhân (ige sämmilij jieijâs jiešhaldâšem pargon)  (kieldâi staatâuásusvuáháduv uđâsmitmist), - säämi  kielâlaavâst  uáivildum  staatâtorjui  mieđettem  sirdem  riehtiministeriöst  kuávluhaldâšemvirgádâhân (ige sämmilij jieijâs jiešhaldâšem pirrâdâhân) já - sämikielâlâš  sosiaal-  já  tiervâsvuođâpalvâlusâi  turviimân  čujottum  staatâtorjuu  sirdem meddâl sämmilij jiešhaaldâšmist njuolgist kieldáid. 
Mainâšum  haldâšempargoh  kuleh  čielgâsávt  sämmilij  jieijâs  kielâ  já  kulttuur  kyeskee jiešhaldâšem pirrâdâhân já taid kalga jo-uv sirdeđ väldikodálâš virgeomâháást njuolgist sämmilij  jiešhaldâšemorgaanân,  sämitiigán,  tâi  siäiluttiđ  (sosiaal-  já  tiervâsvuođâpalvâlusâi  staatâtoorjâ) sämitige pargon. Sämitigge ij tuhhit sämmiláid vuáđulaavâst torvejum jiešhaldâšem hiäjusmittem já ton ovdedem orostittem. 
Sämitige kuávdášlâš iävtuttâsah:  
1. ALKU-haavâ lahâaasâtmist já haavâ puáhtám nubástusâin haaldâšmân já staatâtoorjâvuáhádâhân  kalga  orniđ  sämitiggelaavâ  §  9  miäldásijd  ráđádâlmijd,  čielgiđ  haavâi vaikuttâsâid sämikielân já säämi vuáđulavâlâš kulttuurjiešhaaldâšmân.   
2. Säämi  kielâlaavâ  1086/2003  kalga  nuávdittiđ  ALKU-haavâ  valmâštâlmist  já  haavâ olášutmist. 3. Sämitiigán kalga sirdeđ sämikuávlu eennâmkodde-ohjelm rähtim sehe škovlim, luánduriggoduvâi, pirrâs já jotoluv muneldistem- já vuávámpargoid. 4. Kuávluhaldâšemvirgeomâhááh kalgeh ráđádâllâđ já rähtiđ ohtsâšpargoost sämikuávlu já sämikulttuur kyeskee strategiaäššikiirjijd. 5. Sämimáttááttâs  máttáátteijei  pálkkátmân  uáivildum  staatâtorjui  (L1998/635;  nubástus  1998/1186,  43  §  2  mom)  haldâšem  kalga  sirdeđ  Sämitige  pargoid.  Staatâtorjuu pirrâdâhân kalga jođettiđ sämimáttááttâs ollásávt máttááttâs uárnejeijee škoovlâ soijimpäikkikoddeest peerusthánnáá. 6. Säämi kielâlaavâ § 31 miäldásâš ruttâdempargoh sirdojeh sämitige haaldâšmân. 7. Kuávluhaldâšemvirgáduvváid ráhtoo sämikielâlâš palvâlemohtâdâh sämikuávlun. 8. Sämitigge  iävtut,  et  sämikielâlâš  sosiaal-  já  tiervâsvuođâpalvâlusâi ruttâdem-,  kocceem- já staatâtoorjâpargoh sirdojeh sämitiigán sämitige iävtuttâs miäldásávt. 9. ALKU-haavâ kalga kieđâvuššâđ vuáđulahâváljukoddeest. 10. ALKU-haavâst váldoo  vuotân haldâttâsohjelm ulme säämi kulttuurjiešhaldâšem turviimist,  ILO  169-sopâmuš  ratifistem  máhđulâžžântohâmist  sehe  tave-eennâmlâš  sämisopâmuš ratifistem máhđulâžžântohâmist.  
Säämi kulttuuräärbi syeje kalga pyerediđ  
Sämitige 3.12. ornim seminaarâst Levist savâstâllui säämi kulttuuräärbi syeje táárbuin. Seminaarâst 
čielgâi, et sämikulttuur syeje pyeredem váátá lase naavcâid já ravvuid. 
Seminaar  lehâstâm  sämitige  iäláttâs-  já  vuoigâdvuođâlävdikode  värisaavâjođetteijee  Heikki  Paltto muštâlij  sämikielâ  já  iäláttâsâi  koskâvuođâst.  “Sämikielâ  já  sämi-iäláttâsâi  puátteevuotâ  lohtâsává oohtân.  Eellimvuáimálij  sämi-iäláttâsâittáá  sämikielâ  hiäjusmuvá”.  Sämitige  saavâjođetteijee  Klemetti Näkkäläjärvi sáárnui säämi immateriaallâš kulttuuräärbi suojâlem tiileest Suomâst já sämitige koskâsii oovtâstpargoost. Saavâjođetteijee Näkkäläjärvi lopedij čovgâ oovtâstpargo säämi aalmugsiärváduvváin sämikulttuur sajattuv pyereedmân. “Mii, sämitigge já taidâreh já tuájáreh kolgâččijm ovtâstittiđ vuoimijdân ohtsii säämi kulttuurpoolitlii ohjelm rähtimân. Sämitigge uárnee kiđđuv 2011 ohtsii čuákkim säämi kulttuur- já taaidâservijguin. Čuákkimist lii uáivilin valmâštâllâđ oovtâst iävtuttâsâid sämikulttuur syeje pyereedmân. Sämikulttuur syeje pyeredem váátá lase naavcâid já vuoigâdvuođâlii syeje ovdedem” 
Sämimuseo Siijdâ, sämmilij aalmugmuseo, jođetteijee Tarmo Jomppanen kieđâvušâi jieijâs saavâst säämi materiaallii kulttuuräärbi suojâlem táárbuin. “Museotooimâ já säämi materaallii kulttuurlâš syeje ovdedem turviimân Suomâ museoi sämičuágálduvâid kolgâččij finniđ sämisiärváduv palvâlusân já čuágálduvâid kolgâččij finniđ almolávt uáinusân. Puáttee haldâttâspajan kalga asâttiđ mittomeerrin Sämimuseo Siijdâ vijđedem já ton ruttâdem turvim.” 
Sámi Duodji ry saavâjođetteijee Rauna Triumf muštâlij säämi tyeje kulttuurlii merhâšuumeest já säämi tyeje toorjâtáárbuin. “Tyeji lii eellimvyehi, uási säämi sosiaallii vuáháduv, moin ulmuuh šaddeh já uáppih. Tyeji lii sämmilij kollektiivlâš omâdâh já tot puáhtá uáinusân sämikulttuur holistilii jurdâččem, mast puoh ääših vaikutteh puoh aššijd. Lii vaidâlittee, et Sámi Duodji sajattâh ij lah tuárvi pyeri škovliimist já ohtsâškoddeest. Sámi Duodji turvim váátá lase naavcâid já tyeje škovlim ovdedem kolgâččij tábáhtuđ säämi vuolgâsoojijn. Lasseen halijdâm kijtteđ sämitige já ton saavâjođetteijee Sámi Duodji táárbui vuotânväldimist”. 
Jyeigee, sämitige stiivrâ jeessân Petra Magga-Vars muštâlij juoigâm merhâšuumeest nuuvt sanijguin ko juáigusijguin-uv: “Juáigus čáittá sämikulttuur. Juáigus siskáldâsâst puáhtá čielgâsávt uáiniđ páihálii kulttuur almoonmijd já oppâđ madârvanhimij historjást. Juáigus sajattâh ij lah Suomâst tuárvi pyeri. Juáigus taarbâš eenâb torjuu, resurssistem já uáinusistorroom ubâ Suomâst. Škoovlah kolgâččii väldiđ juáigus máttááttâsvuámij uássin, vâi juáigusist finniiččij ohtsâškoodán luándulii uási”. 
Seminaar vuolgâttij noomâ viestâ máttááttâs- já kulttuurministeriön, sämitiigán já säämi máttááttâskuávdážân säämi tyeje máttááttâs ovdedemtáárbuin. Säämi máttááttâskuávdáá säämi tyeje máttááttâs ij palvâl sämikulttuur táárbuid, ko máttááttâs tábáhtuvá syemmilâš kulttuur vuolgâsoojijn. Seminaar páhudij, et škoovlâ máttááttâs kalga nubástutteđ nuuvt, et máttááttâs hokâttâl meid säminuorâid. 
Kulttuurminister Wallin vuolgâttij kirjálii tiervâttâs seminaarân. Kirdeejasko eestij kulttuur- já valastâllâmminister määđhi Levin. Minister Wallin muštâlij tietimist Suomâst ellee ruotâkielâlâžžân, maggaar lii eelliđ kielâucceeblovvoost. Jieččân tuáváá keežild puávtám pyereest jurdâččiđ, maht tist oro ko piäluštvetteđ jieijâd vuoigâdvuođâid.  Minister Wallin čaalij, et sun lii eromâš ilolâš tast, et säminuorah láá nuuvt aktiivliih sämikulttuur aaitârdmist já oovdedmist. “Haldâttâs puáttee ive budjetiävtuttâsân kulá meiddei sämikielâlii oppâmateriaalmeriruuđâ luptim. Lasattâsâin mainâšuvvoo, et sämikielâlij oppâmateriaalruuđâin kalga čuosâttiđ tuárvi ennuv ruuđâid meid nuorttâ- já aanaarsämikielâlâš oppâkirjijd.”, Wallin čaalij 
Säminuorâi taaidâtábáhtus Ruávinjaargâst cuáŋuimáánust  - teeman muusik roockist juáigusân  
Säminuorâi taaidâtábáhtus uárnejuvvoo kyevtipiäivásâš tábáhtussân Ruávinjaargâst nuorâitáálu Mondest kuávdoo kaavpuh cuáŋuimáánu 7.–8. peeivi. Väldikodálâš Nuorâ Kulttuur –tábáhtus ij uárnejuu taan ive ollágin, et Säminuorâi taaidâtábáhtus lii aaibâs jieijâs jiečânâs tábáhtus. Vyerdimist lii, et tábáhtusân uásálisteeh liččii puohâin sämikuávlu kieldâin já meiddei eres-uv kieldâin. 
Teeman muusik  
Tábáhtus teeman lii muusik. Oovdânpyehtimeh pyehtih leđe juáigus, livđe, leu´dd, rock, räpp, vuoi 
ŋâlâš muusik, instrumentaallâš muusik tâi minimusikaaleh. Oovdânpyehtimij maksimkukkodâh lii   
Tuáivumist lii, et juáháš tábáhtusân uásálistee škovlâ ráhtáččij oovtâ ivnáás A2-stuárusii plaakaat, mon arttâ lii rijjâ. Rähteeh uážžuh jieijah meridiđ, maid halijdeh pyehtiđ oovdân jieijâs škoovlâst já pirrâsist. Plaktijn čuákkejuvvoo čáitálmâs Lappia-táálu aulan.  
Paldâlâstábáhtusah   
Sämmilij tuájárij servi Sámi Duodji ry uásálist tábáhtusân oovdânpyehtimáin já vyebdimáin säämi muusik, kiirjijd já tuojijd. Eres-uv čáitálmâsah já oovdânpyehtimeh láá puátimin – tieđettep tain maŋeláá! Lasseen tábáhtusâst čáittojeh sämikilâliih uánihiselleekoveh. 
Rock já teatter   
Koskoho 7.4. uárnejuvvoo sierânâs kulttuureehid, mii tuálá siste tavesämikielâlâš teatterčáittus Wiljamist sehe SomBy konsert Mondest. Konsert lohtâs SomBy uđđâ skiäru almostitmân. Ruotâ Kiärunist puátá kyessin Giron Sámi Teáhter čáittusijnis  (Mottoom kuovâmánuiijâ). 
Sämitigge uárnee tolebij iivij náálá bussisáátuid tábáhtusân já maasâd sehe ijâstâlmijd Ruávinjaargâst. Ijâstâlmijn já puurâdmijn almottuvvoo aldelee tábáhtus. 
Almottâtmijd já plakatijd kalga toimâttiđ Sämitige škovlim- já oppâmateriaaltoimâttâhân njuhčâmáánu 5. peeivi räi. Čuávu tiäđáttâsâid sämitige nettisiijđoin www.samediggi.fi, moos  
puátih tärhipeh ravvuuh já sierânâs almottâttâmluámáttâh. Tuáivumist lii, et elmottâtmeh liččii šleđgâlâš häämist. 
Tábáhtus uárnejeh Sämitigge, Laapi párnáikulttuurkuávdášviärmádâh já Ruávinjaargâ kaavpug. 
Tiäđáttâs                                        1.11.2011 
Máánu lii šoddâm!  
Säämi párnáikulttuurkuávdáš piejâi joton nommâkišto čohčâmáánu 30. peeivi já toolâi kišto kidâ 
roovvâdmáánu aalgâ räi. 
Ton räi iävtuttâsah pottii ohtsis nelji veikkâ kištoäigi kuhedui. Tai iävtuttâsâi juávhust ij kavnum 
ohtâgin nommâ, mon ličij puáhtám valjiđ párnáikulttuurkuávdáštooimâ nommân. Iävtuttâs koolgâi 
leđe uánihâš, tooimâ kovvejeijee sämikielâlâš nommâ, mii kovvee säämi párnáikulttuurkuávdáá 
tooimâ. 
Kišto lâi aalgâst uáivildum vuálá 18-ihásáid, mut uáccáá uásálistem keežild valjimčuákkim meridij 
vijđediđ kišto säminuorâi konfereensân mii tollui Suáluičielgist 13.-14.10.2011. 
Nuorâi konfereensâst pottii ohtsis 18 nommâiävtuttâssâd. Puoh lijjii čaallum tavesämikielân. 
Vyeitten väljejui MÁNNU (máánu). Taam lii iävtuttâm nuorâ 21 –ihásâš uáppee Aletta Lakkala, kote áásá Anarist. 
Lakkala lii muštâlâm jieijâs iävtuttâs siskáldâs, tavesämikielân sääni stavâlijn kávnojeh tooimâ 
čuásáttâhjuávhuh, párnááh sehe nuorah. MÁNNU kávnoo meiddei ärbivuáválijn mainâsijn. 
Mainâstem lii ohtâ ovdedemsuorgijn párnáikulttuurtooimâin. 
Nommâiävtuttâsâiguin láá čokkânâm Tiina Sanila-Aikio, Inka Nuorgam, Petter Morottaja já Petra B. Magga-Vars. Valjimčuákkim agâstâl vyeitteeiävtukkâs návt: 
MÁNNU- nommâ lii šiev utkos, uánidum merhâšume párnáin já nuorâin. Sääni lii tommittáá 
abstraktlâš já siämmást konkreetlâš já ton puáhtá ovtâstittiđ ärbivuáválâš ohtâvuođáid, mut meiddei 
máánu puáhtá sárguđ, párnái movtijdittee tiäđáttâssáid já tooimân.  Máánu páštá puohháid 
sämipárnáid- já nuoráid. Máánu jurâmân lohtâseh maaŋgah ärbivuáváliih pargoh já tooimah tegu kamuvsuoinij já tyejiamnâsij aamnâstmist poccuu njuovâmân. 
MÁNNU –sääni ij siähán eres projektáid, tooimâi já organisaatioi noomáid. Tot sojá puoh Suomâ 
sämikieláid älkkeht. 
Nommâkišto vyeittee Aletta Lakkala palhâšuvvoo 200 euro árvusáin skeŋkkâkorttáin Sámi Duodjikáávpán Anarân. 
Lasetiäđuh: Tooimâstivrejeijee Petra Biret Magga-Vars puh. 040-732 5503 
Vuáčust 26.3.2009 tuorâstuv äälgin tme 11.00 suulâin  
já tel.: 
čujottâsân/ 
láđ já vuolgâttiđ šleđgâpostáin 
/Lisätietoja: Anni Näkkäläjärvi, tel. 101-839 3117, fax. 010 839 3130 eres (nukke- ja olgoteattereh, performance-čáittuseh,   
čáittuseh) _____. 
juávhu nommâ (kalga leđe!):   __________________________________________  
(avžuuttum kukkodâh: 5-20 minuttid)     vuolgâttâđ iivijn 2006-2009 rahtum uánihiselleekuuvijd, main stuárráámus kevttiđ sämikielâ. Elleekuuvijn mieldiorroo táttuđ kirjálijd luuvijd elleekove čäittim várás almoslávt  
. Čááitus lii máttááttâspargo já tábáhtuvá škovlâääigi. Lope kuáská tuše taam tábáhtus 
leđe majemustáá vástuppeeivi 13.3.2009   
kiäččá puoh elleekuuvijd já toolât vuoigâdvuođâ meridiđ moh fiilmah 
. Motomáid puáhtá adeliđ meiddei movtáskittempalhâšuumijd! 
asetiäđuid addel tábáhtus koordinistee 
Säämi kielâlávgum škoovlâst – maht tuárjum jieččân kielâ já kulttuur máttááttâsâst 6 oč (162 h)   
Škovlimvuávám  
Aldamáttááttâs ohtsis 60 h uáppee jiečânâs pargo 102 h 24 h teoriamáttááttâs 36 h juávkkustivrim 102 h uáppee jiečânâs pargo (aktiivlâš pargopáájáporgâm/kirjálâšvuotâ já/teikâ essee já/teikâ oppâmpargo) 
Sämimáttááttâs  uáivild  sämikielâ  já  sämikielâlii  sehe  sämikulttuur  máttááttâs.  Tai  tuávváást  lii prinsiip  párnái  já  nuorâi  vuoigâdvuođâst  jieijâs  etnisii  identiteetân  já  kulttuurlii  jotkuuvâšvuotân. Säämi kielâlávgummáttááttâssáin uáivildeh tom sämikielâlii máttááttâs, mast sämikielâ ij lah párnái vuossâmužžân  oppâm  eenikielâ  já  mon  ulmen  lii  nanodiđ  kielâlávt  hiäjub  vuolgâsoojijn  puáttee párnái  sämikielâ.  Kielâlávgumvuáháduv  tubdâm  já  heiviittem  sämimáttááttâsân  tuárju  meid sämikielâlii máttááttâs, mon adeleh sämikielâ eenikiellân sárnoid. Meid eenikielâlij kielâlii tuávváš lii maŋgii epiohtâlâš. Sämimáttááttâs pedagooglâš ovdedem uáivild  el. máttáátteijei áámmáttááiđu ovdedem  nuuvt,  ete  sij  pyehtih  ovdiist  pyerebeht  väldiđ  máttááttâsâst  vuotân  kielâlávt  já kulttuurlávt  epiohtâlii  uáppeejuávhu.  Sämimáttáátteijein  láá  ennuv  vuáttámušah  epiohtâlii uáppeejuávhu  máttátmist.  Maaŋgah  láá  jo  kuhháá  olášuttâm  kielâlávgum  prinsiipijd  máttááttâsâst, veikâ  máttááttâs  ij  lah  virgálávt  miäruštâllum  kielâlávguumin  máttááttâsvuáváámist.  Škovlim  taha máhđulâžžân  jieškote-uv  kuávluin  já  jieškote-uv  ahasij  párnáiguin  pargee  máttáátteijei  tiäđu  já vuáttámušâi jyehim. 
Škovlim  ovdâsajasii  ulmen  lii  adeliđ  máttáátteijeid  máhđulâšvuođâid  ovdediđ  uđđâ  vuovijd sämikielân máttátmân já kielâ iäláskitmân škovlâpargoost, faallâđ sijjân porgâmkiedi já piergâsijd kielâlávgummáttááttâsân  keevâtlii  škovlâpargoost.  Nubbe  tehálâš  ulme  lii  ráhtádâttâm  ovdâ-  já vuáđumáttááttâs  uđđâ  máttááttâsvuáváámij  kiävtunväldimân  sämimáttááttâsâst.  Škovlim  ulmen  lii lääččiđ  pyerebijd  tiäđulonottem  vuáháduvâid  já  lasettiđ  máttááttâspargovievâ  tiäđu  lahâasâttem adelem sämimáttááttâs keevâtlijn máhđulâšvuođâin. 
Kielâkoččâmuš sämimáttááttâsâst ana sistees kielâ siäilum ulme: jieškielâlii máttááttâs máhđulâžžân toohâm sämikielâ eenikiellân sárnoid já kielâ máttááttem tooid, kiäh iä määti kielâ teikâ tooid, kiäh sárnuh  hiäjuht.  Oovtâst  taah  taheh  kielâ  revitalisistem  prinsiip  ađai  tom,  ete  kielâ  sirdâšuvá ovdâskulij  nuuvt  maaŋgáin  sárnoin  ko  máhđulâš.  Puohháid  ohtsâš  ulme  lii  párnái  já  nuorâi šoddâdem aktiivlii já toimâlii kyevtkielâlâšvuotân já návt sämikielâi aktiivlij kevttei mere šoddâm. Kulttuurkoččâmuš sämimáttááttâsâst čuujoot máttááttâs roolin kielâ, kulttuur já ärbivuáválii tiäđu já tááiđui sirden nuorâb suhâpuolváid. Sämimáttáátteijei mättim tuárjum já sämmilij šoddâdemáárvui miäldásij  pedagooglij  čuávdusij  já  máttááttâsopâlij  toimâmaalij  ovdedem  máttááttâsâst  lii äigikyevdilis já tárbulâš pargo. 
Škovlim siskáldâs:  
I Laiđiittâs / Aarrâd tievâslâš kielâlávgum Suomâst/  Kielâlávgum já párnáá kielâlâš ovdánem 1 oč  
Ulmeh: Ulmen lii, ete sämimáttááttâs pargoviehâ finnee vuáđutiäđuid párnáá kielâlii ovdánmist, kielâlávgumist máttááttâsvyehhin, tuáváduvâin, teoreetlii čujosraamist, keevâtlii olášutmist, vuáttámušâin já oppâmpuátusijn. Pargopáájáporgâm pargon lii kieđâvuššâđ maht taam tiäđu puáhtá heiviittiđ sämimáttááttâsân. 
Olášuttemvyehi: Aldamáttááttâs, stivrejum pargopáájáporgâm já oppâmpargoh. 
II Sämikielâlii kielâlávgum vuáđđuseh 1 oč  
Ulmeh: Ulmen lii, ete sämimáttááttâs pargoviehâ finnee vuáđutiäđuid ovtâskâs ulmuu já siärvus kielâiäláskitmist, kielâlávgumvuovijn sämisiärváduvvâst, kyevt- já maaŋgâkielâlâšvuođâst sämipárnái máttátmist sehe sämipedagogiikâst sämmilii kielâlávgum vuáđun. 
Olášuttemvyehi: Aldamáttááttâs, stivrejum pargopájáporgâm já oppâmpargoh. 
III Konkreetliih kielâlávgumvyevih sämimáttááttâsâst 3 oč  
Ulmeh: Sämimáttááttâs pargovievâ kielâlávgummáttááttâs pedagooglij ja amnâshaaldâtlij tááiđui lasettem, moi vievâst pyehtih ovdediđ uđđâ sämikielâ já –kulttuur vuotânväldee pedagooglijd vuáháduvâid. Sämimáttááttâs pargoviehâ finnee tiäđu já tááiđuid máttááttâsvuovijn, maid kevttih kielâlávgummáttááttâsâst já tast, maht vuovijd puáhtá heiviittiđ sämimáttááttâsân. 
Olášuttemvyehi: Aldamáttááttâs, stivrejum pargopáájáporgâm já oppâmpargoh. 
IV Säämi kielâlávgum vievâst aktiivlii kielâkevtten 1 oč  
Ulmeh:  Ulmen lii, ete sämimáttááttâs pargoviehâ naanood sii mättim sämikielâ já –kulttuur sirden. Oppâmpaajeest uápásmuveh kielâlávgum merhâšumán sämikielâ oppâmist já sämikielâi iäláskitmist, suogârdeh párnáá oppâmpálgá kielâlii šoddâm uáinust. 
Olášuttemvyehi: Aldamáttááttâš, pargopáájáporgâm já oppâmpargoh. 
Algâaalmugij uásálistemvuođâ kalga turviđ tave ooláádmudo oovtâstpargoost 
Onne  nuuvâi  nubbe  tave  ooláádmudo  parlamentaarlâš  foorum,  mast  säämi  parlamentaarlâš  rääđi (SPR) ovdâstij Suomâ sämitige já SPR saavâjođetteijee Klemetti Näkkäläjärvi. “Foorum vuolgâttij noonâ saavâ tave ooláádmudo oovtâstpaargon uásálistee stattáid. Almosciälkkámušâst foorum váátá staatâid  oovtâstpargoost  algâaalmugijguin  rähtiđ  maali,  maht  algâaalmugij  uásálistem-  já vaikuttemmáhđulâšvuođah  torvejuvvojeh  tave  ooláádmudo  oovtâstpargoost”  muštâl  Näkkäläjärvi, kote lâi SPR já algâaalmugij áinoo ovdâsteijen valmâštâlmin foorum almosciälkkámuš. 
Tave ooláádmuddo (TO) lii oovtâstpargo neelji täsiárvusii kyeimi: Euroop Union, Ruošâ, Taažâ já 
Island kooskâ. Eennâmtieđâlávt tave ooláádmudo kuávlu luávdá Taveviestâr-Ruošâ, Nuorttâmeerâ já  arktâsijd  kuávluid,  fáárunluhâmáin  Barents  kuávlu.  Ovtâstumstaatah  já  Kanada  lává tave 
ooláádmudo tárkkojeijee-enâmeh.  Tave  ooláádmuddoost  láá  nelji  kyeimivuođâ:  pirâs-,  sosiaal-  já 
tiervâsvuođâ-,  jotolâh-  já  logistiik-  sehe  kulttuurkyeimivuotâ.  Vuossâmuš  tave  ooláádmudo parlamentaarlâš  foorum  tollui  Brysselist  ive  2009.  Sämmiliih  uásálistii  foorumân  SPR  já  arktâsij parlamiänttárij pissoo komitea pehti. 
Parlamentaarlâš  foorum  iävtut  algâaalmugij  vuoigâdvuođâi  vuotânväldim  tave  ooláádmudo  pargoost.  “Lam  uáli  tuđâvâš  foorum  almosciälkkámušân  já  SPR  poorgâi  ennuv  almosciälkkámuš oovdân. Čäällimkode  vuáđusteijee  iävtuttâsâst  almosciälkkámuššân  ij  lamaš  aalgâst  säänigin algâaalmugij  vuoigâdvuođâin.  Tääl  algâaalmugij  vuoigâdvuođah  láá  valdum  vuotân  vijđáht almosciälkkámušâst  já  ton  kyeimivuođâohjelmijn.  Lii  tehálâš,  et  algâaalmugij  vuoigâdvuođah váldojeh vuotân horisontaallávt ” muštâl Näkkäläjärvi tuđâvâžžân. 
Foorum  vaađâi  almosciälkkámušâstis,  et  tave  ooláádmudo  já  algâaalmugij  koskâsii  oovtâstpargo kalga  lasettiđ  já  jieŋâlmittiđ.  Pirâskyeimivuođâst  foorum  avžuuttij  staatâid  turviđ  algâaalmugij vuoigâdvuođâid uđâsmuvvee energia oovdeddijn. Lasseen luánduriggoduvâiguin ávhástâldijn kalga kiddiđ  eromâš  huámášume  algâaalmugij  vuoigâdvuođáid  já  kulttuurlijd  já  pirâslijd  vaikuttâssáid. “Lam  uáli  tuđâvâš  ko  almosciälkkámuš  vátámâššân  lâi,  et  uđâsmuvvee  energiahamijguin  já luánduriggoduvâiguin  ávhástâllâm  ij  uážu  äštiđ  algâaalmugij  vuoigâdvuođâid.  Meid  Ruošâ  staatâ tuhhiittij  mieldičuávvoo  hammiimijd.  Pieggâvyeimimuorâstuvah  láá  jieškote-uv  sämmilij  asâttem kuávluid  áštám  puásuituálu.  Luánduriggoduvâiguin  ávhástâllâm,  tego  oljo  poorám,  eromâšavt Ruošâst  lii  áštám  maaŋgâi  algâaalmugij  áigápuáđu  já  kulttuur  jotkâšume.  Tuáivumield  almosciälkkámuš váldoo vuotân Ruošâ energiapolitiijkâst.” Näkkäläjärvi muštâl. 
Foorum  iävtuttij,  et  sosiaal-  já  tiervâsvuođâkyeimivuotân  valduuččij  uđđâ  uási,  mii  kuáská ärbivuáválij  iäláttâsâi  turvim  já  ovdedem.  “Taat  lii  uáli  tehálâš  iävtuttâs.  Ärbivuáválij  iäláttâsâi hiäjus  kannattemvuotâ  já  iäláttâsâi  hárjuttemiävtui  hiäjunem  lii  jođettâm  motomijn  algâaalmugsiärvusijn  tuođâlijd  vädisvuođáid.  Ovdâmerkkân  Kanadast,  ko  nuárjunähkikävppi  lii  EU  kieldim keežild uccom, te miäcásteijee tienâstääsi lii hiäjusmâm já maŋŋgah láá karttâm luoppâđ iäláttâsâst. Taat  lii  jođettâm  sosiaallijd  vädisvuođáid  tegu  alkoholismân  já  jobá  jiešsurmijd”  Näkkäläjärvi muštâl. 
Tave  ooláádmudo  uđđâsumos  kyeimivuotâ  lii  kulttuurkyeimivuotâ.  Foorum  tiäduttij,  et algâaalmugij aktiivlâš uásálistem kulttuurkyeimivuotân lii eromâš tehálâš. “Algâaalmugijn lii ennuv addeelmâš  kulttuurkyeimivuotân.  Algâaalmugij  muusik,  taaidâ,  tyeji  já  oovdânpyehtee  taiduuh kolgâččii leđe kyeimivuođâ kuávdážist” Näkkäläjärvi uáiná. 
“Tääl  lep  finnim  tehálijd  aašijd  foorum  almosciälkkámušân  já  mij  kolgâp  huolâttiđ  tast,  et  toh meiddei  váldojeh  vuotân  tave  ooláádmudo  jieškote-uv  kyeimivuođâin  já  oovtâstpargoost.  Mij algâaalmugeh  já  säämi  parlamentaarlâš  rääđi  kolgâp  rähtiđ  iävtuttâsâid  tast,  maht  julgáštâsâst 
čuážžoo tehálijd aašijd puáhtá olášuttiđ. Eromâšávt mij kolgâp suogârdâllâđ tom, maht algâaalmugij 
uásálistemvuođâ puáhtá pyeremustáá turviđ tave ooláádmudo oovtâstpargoost. Puáttip kieđâvuššâđ ääši  SPR  stiivrâ  puáttee čuákkimist  cuáŋuimáánust  já  tuáivumield  finnip  talle  valmâštâllâmpargo pyereest aalgân”, Näkkäläjärvi muštâl. 
Kuálmád tave ooláádmudo parlamentaarlâš foorum uárnejuvvoo Ruošâst ive 2013. 
Viäddáin rahtum Veddikoori luhhijn, leibikoVli já Sukkârlitte  
Viäddáid kuáivuh enâmist tállán tuálu suddâm maŋa já taid puáhtá kuáivuđ ton räi ko čohčuv oppeet eennâm jiäŋu já šadda tuálu. Pyeremus äigi putestiđ viäddáid lii njollâäigi, talle ko ulâštooŋâs liäđu, talle putestem lii älkkeb já “luándu iššeed” putestempargoost. Tyejiniävuh láá kuáhčá, puuvko, raigum tähti tâi čuárvi. Raigum tähti lii rahtum poccuu oođâtäävtist siäm 
máá ko kođemist kevttum náskál-uv. Putestum viäddáid kuškâdeh já siäilutteh uccâ uáiváát-tân koške já iptoos saajeest ovdâmerkkân ääitist. 
Aamnâstijn  pieijih  viäddáid  kume  čáácán  njyebžiluđ  já  kuuđâlm  lyeddejuvvoo.  Tuu 
vdâveedâ lii juurbâs. Tuuvdâviäddá lihâttâlmáin finnee tuáján halijdum häämi. Kođemist kevt-tih  tyejiniävvun  poccuu  täävtist  rahtum  náskál.  Uccâ  puuvkoš  lii  šiev  iše  viäddái  luáddum 
aalgâst, mut tast maŋa viäddái luáddum tábáhtuvá kieđâiguin. Tyeje sessiisteleh ivniimáin ton ostoost já loopâst vala vuoidâmáin oljoin. (Tekstâ Matleena Fofonoff) 
Sämitige vaaljah 2007 
Sämitige vaaljah toimâttuvvojeh 3.9. – 1.10.2007 koskâsâš ääigi. Vaaljâluvâttâllâm tuálloo uáinimnáálá njuhčâmáánu 15. – 28. peivij ääigi tijme 10.00 – 14.00 čuávvoo paaihijn: Sämitige toimâttâh  Hetta, Tuodâr-Laapi luándukuávdáš, Peuratie 15  Sämitige toimâttâh  Aanaar, Saarikoskentie 4 Sämitige toimâttâh  Ucjuuhâ, Kieldâtáálu Vuáču škovlâ  Vuáčču, Ivalontie 8716 Juáhhást lii máhđulâšvuotâ tärhistiđ jieijâs kyeskee vaaljâluvâttâlmân merkkejum tiäđuid njuolgist vaaljâlävdikode toimâttuvâst puh. (016)665 038, (016)665 027, 050493 9018, fax (016)671 323 tâi 
vaalit@samediggi.fi teikkâ elimáin keččâmin vaaljâluvâttâlmist paajaapiäláin paaihijn nomâttum 
ääigi. 
Juáháš, kote uáiná, et sun lii vuoigâdvuođâttáá kuođđum meddâl vaaljâluvâttâlmist tâi suu kyeskee merkkim lii vaaljâluvâttâlmist puástud, puáhtá kirjálávt vaattâđ njuolgim vaaljâlävdikoddeest majemustáá cuáŋuimáánu 11. peeivi ovdil tijme 16.00. 
Njuolgimmonâttâllâmravvuid finnee vaaljâlävdikode toimâttuvâst tâi taid puáhtá printtiđ čujottâsâst 
Anarist 28.2.2007 Vaaljâlävdikodde 
SÄMMILIJ KIELÂPIERVÂLIJ JÁ KIELÂLÁVGUMKERHOTOOIMÂ RUTTÂDMÂN 500 000 EUROD  
Ovdâskodde  tuhhiittij  staatâ  ive  2012  budjetist  sierânâs  meriruuđâ  sämmilij  kulttuur-  já  kielâpiervâltooimân sämikuávlust. Ruttâdem puátá sämitige pehti tooimâ uárnejeijee peelijd. Máttááttâs- já  kulttuurministeriö  mieđettij  sämitiigán  staatâtoorjân  350  000  eurod  aanaar-,  nuorttâ-  já  tavesämikielâ  kielâpiervâltooimân  sehe  150  000  eurod  sämipárnái  já  -nuorâi  kielâ  iäláskittee  tooimân (kielâpiervâl- já kielâlávgumkerhotoimâ). 
Kielâpiervâl  lii  kielâlâš  ucceeblovo  tâi  algâaalmug  párnáid  uáivildum  tipšosaje,  mast  puoh  toimâ tábáhtuvá  aalgâ  rääjist  tuše  sämikielân.  Tooimâ  olášuteh  orniimáin  vuálá  škovâahasáid  párnáid sämikielâlâš  peivitpšo  tâi  ávuš  arâšoddâdemtooimâ  sehe  škovlâlijd  eehidpeivitooimâ  kevttimáin kielâlávgumvyevi.  
Sämikielâ  já  kulttuur  iäláskittee  kerhotooimâ  olášuteh  orniimáin  vuálá  škovâahasáid  párnáid  já škovlâlijd  motomij  peeivij  ohhoost  sämikulttuurân  vuáđuduvvee  tooimâ  kevttimáin  kielâlávgumvyevi. 
Sämitige stivrâ nanodij čuákkimistis 2.2.2012 torjui kevttimvuáváámijd. 
Sämmilij kielâpiervâl- já kielâlávgumkerhotooimâ staatâtorjuuh ive 2012:  
Sämitige  almos  toimâttuvâst  uuccâmnáálá  lamaš  oovdânpyehtee  (Kati  Eriksen) sajasâžžân lii valdum riehtitieđâ kandidaat Sanna Guttorm. Oovdânpyehtee pargon lii hoittáđ  haldâttâshoovdân  kullee  piäiválâš  haaldâtlâš  pargoid,  tegu  huolâttiđ  sämitige stiivrâ  já  almosčuákkim  valmâštâlmist,  ko  haldâttâshovdâ  tipšo  uásiáigásávt  Säämi kulttuurkuávdáá proojeekthoovdâ pargoid. 
Sanna Guttorm aalgât pargoost 14. uđđâivemáánu 2009. Suu toimâsaje lii Sämitige almos toimâttuvâst Aanaar Rivdulist. 
Oovdânpyehtee  sajasâšvuođâ  uccii  Sanna  Guttormin  lasseen  nelji  ulmuu:  Raisa  Järvenpää, Heidi Kitti, Hanna Mattila já Nina West. Miärádâs oovdânpyehtee väldimist toovâi Sämitige haldâttâshovdâ Juha Guttorm Sämitige pargo-oornig mield 9.1.2009. 
kääri Säämi kielâtaho –palhâšume lii säämi tyeji, mon rähtee lii valjim Sami Duo-dji ry. Palhâšume lii tyeji, suáhipäähist rahtum kääri já ton lii ráhtám tuáijár, lehtor ilmari laiti Anarist. Kääri lii muorâst rahtum purrâmâšlitte. Sämmilijn láá ärbivuáválávt lamaš maaŋgah käärih jieškote-uv purrâmâšâi siäilutmân tâi fálusin piejâmân.  
Sämitige  čuákkim  (2/2008)  tuálloo  2.6.2008  äälgin  tme  10.00  Sämitige  čäällimkoddeest Anarist. Čuákkim äššilisto postâduvvoo majemustáá ohhoost 21. 
Taat lii automaatlâš vástádâs. Taat lii áinoo viestâ mon uážuh muu meddâloromist. 
Lam meddâl já maacâm 19.11.2011. 
Tiervuođâguin 
Sámmol Sápmelaš, kielâpargee 
Almoos aassâmtorjuu puáhtá mäksiđ oovtâ ulmui tâi maaŋgâ ulmuu purrâmâšjuávkun. 
Purrâmâšjuávkku uáivild siämmáá visteest fastâ ässee ulmuid. Táválávt purrâmâšjuávkku lii näimipaarâ, ávuspaarâ tâi peerâ. Meid ohtâ olmooš puáhtá leđe purrâmušjuávkku. 
Tun puávtáh uážžuđ almos aassâmtorjuu, jis aasah 
Kelast puáhtá uážžuđ meiddei iäláttâhuážžoo aassâmtorjuu, uáppee aassâmlase tai suáldátiše aassâmtoorjâ. 
Táválávt puávtáh uážžuđ tuše oovtâ aassâm torjuu häävild. 
Purrâmâšjuávkku uáivild siämmáá visteest fastâ ässee ulmuid. Táválávt purrâmâšjuávkku lii näimipaarâ, ávuspaarâ tâi peerâ. Meid ohtâ olmooš puáhtá leđe purrâmušjuávkku. 
Puávtáh uážžuđ aassâmtorjuu ovdâmerkkân čuávuvâš aassâmkoloid: 
Luuvâ lase almos aassâmtorjuu ucâmist (suomâkielân). 
Čäcimáksu tuhhiittuvvoo aassâmkolloon, jis tun máávsáh tom sierâ lááigu tâi vastuu lasseen. Čäcimáksun tuhhiittuvvojeh 19 eurod mánuppaajeest ulmuu kuáttá. 
Liegâdemkoloh tuhhiittuvvojeh aassâmkolloon, jis tun máávsáh taid sierâ lááigu tâi vastuu lasseen. Liegâdemkolloon tuhhiittuvvojeh 41 eurod mánuppaajeest, jis purrâmušjuávhust lii ohtâ olmooš. Jis purrâmušjuávkun kuleh eenâb ulmuuh, te liegâdemkoloid lasettuvvojeh 14 eurod jyehi laseulmuu kuáttá. 
Jis tun aasah peerâtáálust, te aassâmkolloon tuhhiittuvvojeh tipšokoloh ađai čääsist, liegâdmist já eres peerâtáálu koloin šaddee koloh. Tuhhiittettee tipšokoloi stuárudâh lii miäruštâllum laavâst. 
Jis tust lii vistelovnâ, te aassâmkolloon tuhhiittuvvojeh 73 % ađai masa kulmâ niäljádâs lááigui riäntuin. 
Meccihaldâttâs ALMOSTITTEMÄIGI 17.5.2010  Meccihaldâttâs TUHHIITTEMPEIVIMEERI   Almolâš DIAARINUMMEER 
/  meccikuávlu, vandârdemkuávlu 
Vääččir meccikuávlu, Čaarmâuáivái meccikuávlu, Aanaar vandârdemkuávlu  -KUÁVLU   Vääččir meccikuávlu FI1300204, Čaarmâuáivái meccikuávlu FI1300205, Aanaarjävri 
FI1300212, Avveelnjálmádâh FI1300211 
Laapi luándupalvâlusah 
Ilmari Mattus  Nuorttâ-Aanaar päikkinoomah 
Nuorttâ-Aanaar päikkinommâčielgiittâs luávdá masa kuálmádâs Aanaar kieldâst. Tast láá mieldi Vääččir já Čaarmâuáivái meccikuávluh, Aanaar vandârdemkuávlu viestâruási já Aanaarjävri ollásávt. Lasseen čielgiittâs pirrâgâhân kulá Čaarmâuáivái meccikuávlu máddáápiälááš uási, mii rájášuvá Suáđigil kieldâ rááján, mast ain Palkisoja–Kuutua mecciautomaađijjân já tast ain neeljišmaađij mield kidâ Äijihjäävri taveviestâr kiäčán. Kuávlu olesvijđodâh lii paijeel 3 000 km. 
Puohnâssân päikkinoomah láá čielgiittâsâst masa 8000. Aanaar tobdosumoseh já motomeh Čevetjäävri kuávlu päikkinoomah láá neelji kielân: suomâkielân, aanaarsämikielân, nuorttâsämikielân já tavesämikielân. Suomâkielâlâš noomah láá 4 191, aanaarsämikielâlâš noomah 3266, nuorttâsämikielâlâš noomah 380 já tavesämikielâlâš noomah 61. 
Pargo lii uási suojâlemkuávlu hoittám já kevttim vuávám sehe säämi kulttuurärbivyevi kattim, mast meiddei Meccihaldâttâs kuáddá jieijâs uásild ovdâsvástádâs. Čielgiittâs viggá macâttiđ kuávlu algâalgâlâš noomâi sajattuv já tađe mield meiddei lasettiđ sämikielâi áárvustanneem. Čielgiittâs uáivilin ij lah lamaš nommâjurgâlusâi toohâm pic čielgim, mast jieškote-uv päikkinommâ lii vuálgus já maid tot uáivild. 
Noomah kovvejeh maaŋgânáál kuávlu luándu já kevttim sierânâsjiešvuođâid. Noomâ vuáđuld puáhtá pääihi ohtâlistiđ já ton vuáđuld tast puáhtá sárnuđ. Nommâ tuáimá pääihi mušton, ko puárásumodeh noomah muštâleh mijjân uáli tovláá ääigist, mii olá maaŋgâi suhâpuolvâi tuáhá. Päikkinoomah spejâlisteh meiddei ulmuu koskâvuođâ jieijâs eellimpirrâsân. Nuorttâ-Aanaar päikkinoomah muštâleh, et noomâi adeleijeeh láá lamaš kyelipivdeeh já meccipivdeeh. Ellei lasseen päikkinoomâin tiättojeh meiddei šadoh já tiivreh-uv. Ovttuu noomah iä vuáđuduv uáinojeijee mailmân, pic tain láá meiddei immeelvuođah, nuáidivuotâ sehe koonišeh, kufittáreh já mánáliih. 
Aanaar, sämikuávlu, aanaarsämikielâ, nuorttâsämikielâ, tavesämikielâ, päikkinoomah 
278 s.    KIELÂ suomâkielâ                                    Meccihaldâttâs                                        TEDDILEMSAJE                      Edita Prima Oy  Meccihaldâttâs, luándupalvâlusah HADDE 20 eurod 
Vádulâšpalvâlusah - INARI.FI 
Vádulâšpalvâlusâi ulmen lii ovdediđ vádulij jiešráđálâš cevzim jyehipiäiválâš tooimâin nuuvt pyereest ko máhđulâš. Palvâlusâiguin viggoo väldiđ meddâl meid vádulâšvuođâst šaddee hemâdâsâid já iästuid. Váduliih kalgeh peessâđ eelliđ, toimâđ já puđâldiđ täsiviärdásâžžân eres ulmuiguin já uásálistiđ paargon, oppâmân tâi eres ohtsâškodálâš tooimân. Vádulâšpalvâluslaavâ miäldásijd palvâlusâid já toorjâtooimâid lii máhđulâšvuotâ uuccâđ, jis vádulâš ulmust láá váádu tâi puácuvuođâ keežild kuhesáigásâš (táválávt ucemustáá ive ääigi) sierânâs vaigâdvuođah piergiittâllâđ jyehipiäiválâš eellim tooimâin. Vádulâšpalvâlusâin iä lah aherääjih ige mihheen váddujuávkku lah kuođđum laavâ heiviittem ulguubel. Vuoigâdvuotâ palvâlussáid lii kiddâ vádulâšvuođâ tääsist. Vádulâšvuotâ miäruštâlluvvoo vádulâšpalvâlusasâttâsâst jieškote-uv palvâlus já toorjâtooimâ uásild. 
Uuccâmluámáttuvâid torjui várás finniih sosiaaltoimâttuv kansliast. Jotteemčujottâs lii Piiskuntie 2, 99800 Ivalo. Puhelin sosiaaltoimâttuv kanslian lii 040-534 3924. Aassâmviäsu nubástuspargoh Torjuu aassâmviäsu nubástuspargoid pyehtih uuccâđ vädisvádulâš ulmuuh, kiäid lihâdem já jiešráđálâšvuotâ fastâ aassâmviäsustis toovvât váádu tâi puácuvuođâ keežild sierânâs vädisvuođâid. Nubástuspargoin taan ohtâvuođâst uáivilduvvoo váádu vaattâm velttidmettumijd nubástuspargoid vádulii aassâmviäsust já ton aldapirrâsâst. Velttidmettumeh nubástuspargoh láá äššigâžân nuuvtá. Nubástuspargoi árvuštâlmist kiävttoo iššeen el. tiervâsvuođâkuávdáá fysioterapeutij mättim. Nubástuspargoh, moh sajanmáksojeh láá el. uuvsâi kobdedem, njuáidusij huksim, kozzâšij meddâlväldim sehe hiivsig- já poossâmvistij nubástuspargoh. Aassâmviäsun kullee piergâseh já ruustigeh Vádulâšpalvâluslaavâ mield kalga kieldâ sajanmäksiđ vädisvádulâš ulmui váádu tâi puácuvuođâ tááhust velttidmettumij aassâmviäsun kullee piergâsij já rakânâsâi kuáhtulâš kuástádâsâid. Piergâseh já ruustigeh, moh sajanmáksojeh láá el. luptimrakânâsah já išánkoččompiergâseh. Persovnlâš iše Ekonomâlâš toorjâ persovnlâš išedeijee pálkkátmân lii uáivildum taggaar vádulâš ulmui, kote taarbâš ennuu nube ulmuu iše jyehipiäiválâš toimâinis. Vádulâš olmooš pálkkát jieš išedeijes já tuáimá pargoadeleijen. Aanaar kieldâst sajanmáksu čuosâttuvvoo vuosâsajasávt toid vädisvádulijd, kiäin lii vuoigâdvuotâ palvâlusasâmân já kiäin ličij molsâiähtun eellim palvâlemtáálust tâi lájádâsâst. Fievridempalvâlusah Ulmust lii vuoigâdvuotâ finniđ vádulâšpalvâluslaavâ miäldásâš fievridempalvâlus, jis sust láá kuhesáigásávt sierânâs vaigâdvuođah liihâdmist já sun ij váádus tâi puácuvuođâs keežild pyevti kevttiđ almos juávkkujotâlâhriäiduid merettis vaigâdvuođâittáá. Maađhijd puáhtá mieđettiđ táárbu mield pargoostjotemân, oppâmân, ášástâlmân, virkosmitmân já ohtsâškodálâš uásálistmân. Fievridempalvâlusâin äššigâš mäksimnáálá páácá määđhi jiešvástádâs. Fievridempalvâlus ij uážu kevttiđ tagaráid tuáhtáristeellim já tiervâsvuođâhuolâttâs mađhijd, moid puáhtá finniđ AIL sajanmáávsu. Äššigâžâst puáhtá leđe meid vuoigâdvuotâ ášástâllâmtorjui sosiaalhuolâttâslaavâ vuáđuld, Keejâ Puárásijpargo – Toorjâpalvâlusah – Ášástâllâmpalvâlus. Lasetiäđuid palvâlemstivrejeijee Martta Peltosist, puh. 040-779 2861. Palvâlusaassâm Kieldâ kalga orniđ palvâlusaassâm vädisvádulâš ulmui, kote taarbâš váádus tâi puácuvuođâs keežild nube ulmuu iše piäiválâš tooimâin piergiittâlmist oovtmanolâš luándusávt, pirrâmpeeivi jieškote-uv aaigijn tâi mudoi eromâš ennuu. Aassâmviäsu lasseen puáhtá ässee tarbâšiđ sierâlágán ohtâgâslâš palvâlusâid asâmis toorjân tegu päikki- já purrâmâspalvâlus. Palvâlusaassâm puáhtá orniđ palvâlemtááluin, mut meiddei pááikán kelijdeijee toorjâpalvâlusâi vievâst, om. päikkipalvâlem, omâhâštipšotorjuu já persovnlâš išedeijee vievâst. Palvâlusvuávám Vádulâš ulmui puáhtá rähtiđ palvâlusvuávám. Vuávám rähtim lii tárbulâš talle ko ovtâskâs toorjâtoimâ tâi palvâlus ij lah tuárvi. Palvâlusvuávám vuáđuld finnee čielgâs äššigâš já suu perruu eellimtiileest, táárbuin já uáivilijn sehe finnejuvvoo olesibárdâs jieškote-uv peelij palvâlusâin já palvâlemmáhđulâšvuođâin. Palvâlusvuávám ráhtá vádulâšpalvâlusâi sosiaalpargee oovtâst äššigâššáin já suu perruin. Vuávám puáhtá rähtiđ oovtâst eres palvâluspelijguin tâi toos puáhtá lahteđ tiäđuid jo rahtum eres vuáváámijn (vajoidittemvuávám, päikkitipšo palvâlusvuávám, AIL toorjâtooimah jna). Vuávám tärhistuvvoo táárbu mield. Piergâseh, mašineh já rakânâsah, moh tarbâšuvvojeh piäiválâš tooimâin piergiittâlmist Vádulâš ulmust lii máhđulâšvuotâ finniđ sajanmáávsu tagarij mašinij já piergâsij haahâmkuástádâssáid, maid sun taarbâš váádus tâi puácuvuođâs keežild liihâdmist, viestâdmist tâi persovnlâš jyehipiäválâš piergiittâlmist pääihist tâi rijjâääigi tooimâin. Torjuu puáhtá mieđettiđ eres-uv ko taalhâslâš vajoiditmân kullee išepiergâsáid. Sajanmáávsuh mašinijn já rakânâsâin láá kuorâttâllâmvárásiih. Sajanmáksu lii táválávt peeli uástuhaddeest. Kieldâ puáhtá meid adeliđ tárbulâš maašin tâi rakânâs vádulâš ulmuu kiävtun nuuvtá. Vuáhádâttâmvalmim Vuáhádâttâmvalmim ulmen lii vádulâš ulmuu toimânaavcâ ovdedem sehe suu já suu perruu tuárjum. Vuáhádâttâmvalmim uárnejuvvoo iänááš sierâlágán kuursâi häämist el. AIL já ornijdumij tooimâst. Vuáhádâttâmvalmim lii vádulâšpalvâluslaavâ mield kuorâttâllâmvárásâš. Tulkkâpalvâlusah www.kela.fi  
Paijeelmiärásâš spesiaalraavâdkuástádâsah Ulmui puáhtá sajanmäksiđ váádu tâi puácuvuođâ vaattâm, kuhesáigásávt já merikooskâi tarbâšum spesiaalraavâdvalmâštuvâin já spesiaalpurrâmâšvááljust šaddee paijeelmiärásâš kuástádâsâid. Sajanmáksu lii čonnâsâm meriruutân. Paijeelmiärásâš pivtâstemkuástádâsah Ulmui puáhtá sajanmäksiđ paijeelmiärásâš pivtâstemkuástádâsâid, moh šaddeh váádu tâi puácuvuođâ tovâttem pihtâsij táváliist korrâsub nuhâmist tâi tast, et olmooš ij váádus keežild pyevti kevttiđ valmâš ostum pihtâsijd tâi kammuid. Sajanmáksu lii kuorâttâllâmvárásâš. Jieijâs kuávlu sosiaalpargei väriduvvoo äigi muuneeld puhelinääigist 12.30 – 13.30 puh. 016 687 274.  
Kieldâ váduhâšornijdumeh   AIL   Kynnys ry. 
SÄÄMI  AARÂHŠODDÂDEMVUÁVÁM  
Aanaar kieldâ 2009 
Almostittee:  Sämmilij / sämikielâlâš sosiaalpalvâlusâi ovdedemohtâdâhhaahâ 
Ruttâdem: Sosiaal- já tiervâsvuođâministeriö, kielâlâš já kulttuurlâš ucceeblovoi sosiaal- já tiervâsvuođâpalvâlusâi ovdedem tiäddusyergi hahâruttâdem, Aanaar kieldâ, Iänuduv kieldâ, Ucjuv kieldâ já Suáđigil kieldâ. 
Suomâkielâst jurgâlâm Aanaarsämikielân Ilmari Mattus Nuorttâsämikielân Merja Fofanoff Tavesämikielân Pentti Pieski 
Koveh: Aune Kuuva párnáimainâsnukkemääđhist kuvvim Martti Rikkonen 
Tuáijim Ukkomedia Oy Avveel Teddilem Oy Sevenprint Ltd Ruávinjargâ 
2. SÄÄMI AARÂHŠODDÂDEM ÁÁRVUH JÁ ULMEH       
3.1. Sämikielâ vuossâmužžân tâi  nubben kielân 
3.2. Sämikielâ kielâpiervâlkielân 
3.3. Sämikielâ oppâm ohtsiih ulmeh 
3.4. Argâpeeivi ovdâmeerhah kielâ oppâm oovdedmân 
4. SÄÄMI KULTTUUR JÁ IDENTITEET      
4.1. Säämi páárnášvuotâ já šoddâdem 
4.2. Sämmilij kulttuuráárvui sirdem 
4.2.2 Siärvuslâšvuotâ 
4.2.3 Luánduohtâvuotâ 
4.2.4 Ärbivuáváliih iäláttâsah já áigápuátu 
4.2.5 Suhâpeelij koskâsâš täsiárvu já olmoošvuotâ 
4.2.6 Ráávhu já soovâdvuotâ 
4.2.7 Maaŋgâkulttuurlâšvuotâ 
4.3. Säämi muusik, tanssâ, mainâsärbivyehi, taaidâ já kirjálâšvuotâ 
5.  SOSIAALLÂŠVUOTÂ, SIERÂDEM, LIHÂDEM JÁ OPPÂM    
5.1. Oppâm, sierâdem já lihâdem 
5.2. Oovtâst toimâm já huolâttem 
5.3. Piäiválâš tooimah, purâdem já šoddâmpiirâs 
6. SÄÄMI AARÂHŠODDÂDEMVUÁVÁM, OLÁŠUTTEM, STIVRIM JÁ ÁRVUŠTÂLLÂM          
6.1. Aarâhšoddâdemtooimâ vuávám 
6.2. Aarâhšoddâdem olášuttem 
6.3. Aarâhšoddâdem stivrim 
6.4. Tooimâ árvuštâllâm 
6.5. Torvâlâšvuođâvuávám 
6.6. Sierânâs toorjâ aarâhšoddâdmist 
6.7. Ovdâmáttááttâs 
7. OVTÂSPARGO JÁ OVDÂSVÁSTÁDÂS      
7.1. Šoddâdemkyeimivuotâ vanhimijguin já suvváin 
7.2. Maaŋgâáámmátlâš ovtâspargo 
7.3. Kuávlulâš já raajijd rastaldittee ovtâspargo 
8. SÄÄMI AARÂHŠODDÂDEM OVDEDEM      
8.1. Aarâhšoddâdem pargojuávhu finnimvuotâ, škovlim já mättim 
8.2. Aarâhšoddâdempalvâlusâi maaŋgâhámásâšvuotâ 
Käldeeh          
Lahtos 1. Aarâhšoddâdem stivrejeijee sopâmušah já laavah 
Lahtos 2. OA párnáá vuoigâdvuođâi sopâmuš uánihávt 
Lahtos 3. Sämikielâlâš aarâhšoddâdemohtâduvah Suomâst 
Lahtos 4. Säämi aarâhšoddâdemvuávám rähtimân uásálistám ulmuuh 
Sämikuávlu kieldâin Iänuduvâst, Anarist, Suáđigilist já Ucjuuvâst lii olášittum Sämitige iävtuttâsâst sämmilij/sämikielâlâš sosiaalpalvâlusâi ovdedemohtâdâhhaahâ ááigán 1.9.2007-31.12.2009. Haahâ lii  lamaš  uási  Tave-Suomâ  sosiaalsyergi  ovdedemohjelm.  Kieldah  pieijii  joton  haavâ  rähtimáin ovtâspargosopâmuš. 
Sosiaal- já tiervâsvuođâministeriö lii ruttâdâm haavâ kielâlâš já kulttuurlâš ucceeblovvoid sosiaal- já tiervâsvuođâpalvâlusâi ovdedem -tiäduttâsyergist. Aanaar kieldâ sosiaal- já tiervâsvuođâlävdikodde  lii  västidâm  haavâ  haaldâšmist.  Sämitigge,  Tave-Suomâ  sosiaalsyergi mättimkuávdáš já Sámisoster ry láá lamaš mieldi tooimâst. 
Haahâ lii vuossâmuš sämikuávlu kieldâi já Sämitige oovtâst olášuttem haahâ, mast ovdeduvvojeh sosiaal- já tiervâsvuođâpalvâlusah kieldâi palvâlempyevtittâsohtâduvâin väldimáin vuotân äššigâšâi uásálâšvuođâ. Haavâ ohtân ovdedemulmen lii lamaš sämmilij peivitipšo ovdedem. 
Säämi aarâhšoddâdem ovdedempargo vuolgij joton haavâst hämmejum sämitiimi äššitobdeejesânij tooimâst.  Ovdedempargoost  lii  västidâm  Aanaar  kieldâ  peivitipšo  hovdâ.  Säämi aarâhšoddâdemvuávám  rähtimân  vuáđudui  ovdedempargojuávkku,  mii čokkânij  merikooskâi. Saavâjođetteijen tooimâi Ucjuv kieldâ säämi aarâhšoddâdem stivrejeijee. Aarâhšoddâdempargojuávhu  ovdâsteijeeh  puohâin  kielâjuávhuin  já  sämikuávlu  kieldâin  uásálistii ovdedempargojuávhu tooimân. 
Aarâhšoddâdem ovdedemtoimâ pieijui joton vistig karttiimáin sämikuávlu aarâhšoddâdemohtâduvâi tile já sahhiittâlmáin pargeid. Iänuduv, Aanaar já Ucjuv kieldâin uárnejii vanhimijehidijd, main savâstellii säämi aarâhšoddâdem siskáldâslâš oovdedmist já sämmilâšvuođâ vuotânväldimist  aarâhšoddâdemvuáváámist.  Sämikuávlu  aarâhšoddâdempargeeh  uásálistii  haavâ ääigi  uárnájun  viiđâ  ovdedem-  já  škovlimpiäiván.  Sämikuávlun  lii  šoddâm  haavâ  ääigi  säämi aarâhšoddâdem  pargei  ovtâspargoviärmádâh,  mii  lii  nanodâm  pargei  mättim  já  sämikulttuur vuotânväldim pargoost sehe ovdedâm kieldâi já sämitige koskâsâš ovtâspargo. 
Ovdedemhaavâst  lii  rahtum  vuossâmuš  sämikuávlu  ohtsâš  säämi  aarâhšoddâdemvuávám ovtâspargoost,  pargeiguin,  vanhimijguin  já  jieškote-uv  äššitobdeiguin.  Iävtuttuvvoo,  et arâhšoddâdemvuávám  váldoo  kiävtun  sämikuávlu  kieldâin  já  eres  kuávluin  Suomâst.  Säämi aarâhšoddâdemvuávám tievâsmit väldikodálâš stivrim. 
Säämi  aarâhšoddâdemvuávám  uáivilin lii  stivriđ  säämi  aarâhšoddâdem  kvaliteet  já  siskáldâslâš  
olášuttem sehe ovdediđ palvâlusâi oovtkiärdánis olášuttem. 
Säämi  aarâhšoddâdemvuávám  rähtimproosees  lii  lamaš  uási  viijđes  sämikuávlu  ohtsâš ovdedempargo. Vuávám lii tárbu ain-uv ovdediđ aldeláá keevâtlâšvuođâ ovtâspargoost sämikuávlu pargeiguin, vanhimijguin já jieškote-uv ovtâspargopelijguin. Ovdedempargo toimâmmalli já pargoh láá lamaš pargeid mávsulâš proosees. Uásálisteeh láá lamaš uáli pyereest čonâsâm ohtsii tooimân. Palvâlusâi orniistâllâm ohtâvuođâst ohtsâš ulmen lii juátkiđ kieldâraajijd rastaldittee ovtâspargo. 
Sämmiliih láá euroop union áinoo algâaalmug, mast lii jieijâs historjá, kielâ, kulttuur, eellimvyehi já identiteet. Sämmiliih láá asâttâm Skandinavia já Suomâ taveuási sehe Kuáláduvnjaargâ sisoosijd jo ovdil táálái riijkâi já riijkârajij hámášume. Taat  kuávlu kočoduvvoo säämi enâmin. Sämmiliih láá neelji riijkâst rekinistemvuovij mield 60 000–100 000 olmožid. Suomâst sämmiliih äässih Sämitige ive  2007  lovottuvâi  mield  9350  olmožid,  main  38,3%  äässih  sämikuávlust  (3577).  Sämikuávlu uáivild  Iänuduv,  Aanaar  já  Ucjuv  kieldâi  kuávluid  sehe  Säämi  palgâs  kuávlu  Suáđigil  kieldâst. Loopah  sämmiliih  äässih  sämikuávlu  ulguubeln  eres  kuávluin  Suomâst  (5129)  já  olgoenâmijn (644).   
Suomâst  sárnuh  kulmâ  sierânâs  sämikielâ;  aanaarsämikielâ,  nuorttâsämikielâ  já  tavesämikielâ. Áárvu  mield  masa  peeli  sämmilijn  sárnuh  sämikielâ.  Tavesämikielâ  kevttih  70–80  %  sehe aanaarsämikielâ  já  nuorttâsämikielâ  kuábbáá-uv  vuálá  15  %  sämikielâlâš  sämmilijn.  Ive  2007 lovottuvâi mield jo paijeej 70 % vuálá 10-ihásijn sämmilâšpárnáin äässih sämikuávlu ulguubeln. 
Sämmilij  puátteevuođâ  vision  lii,  et  sämmilijn  algâaalmugin  lii  ellee  sämikielâ  já  noonâ siärvuslâšvuotâ,  moh  toollâv,  nanodává  já  ovdedává  sämikulttuur  já  kulttuurân  kullee  iäláttâsâi siäilum  já  ovdedem  sehe  sämmilij  eellimvyevi,  ärbivuáválâš  tiettim  já  ärbivuáválij  tááiđui sirdâšume  uđđâ  suhâpuolváid.  Sämmilijn  lii  tiervâs  jieštobdo  já  noonâ  oohtânkulluuvâšvuođâ tobdo. 
Aanaarsämmiliih  
Aanaarsämmiliih  äässih  oovtâ  staatâ  já  oovtâ  kieldâ  siste.  Aanaarsämmilij  ärbivuáválâš aassâmkuávlu lii Aanaarjäävri piirâs. Ärbivuáválâš aanaarsämmilâš eellimhäämi vuáđudui táválávt luánduekonomâlâš  tálutuálun,  mast  áigápuátu  šoodâi  kyelipiivdost,  puásuituálust,  šiiveettuálust, eennâmtuálust já meccipiivdost.   
Aanaarsämmiliih  láá  vuáhádum  pyereest  tááláá  ohtsâškoodán.  Sämmilâš  eellimvyehi  já  áárvuh  iä lah  lappum,  pic  tain  puáhtá  vyettiđ  meerhâid  tááláá  ääigi-uv.  Ärbivuáválijn  iäláttâsâin,  tegu kyelipiivdost já puásuituálust finnejeh maaŋgah vala áigápuáđus.  
Aanaarsämikielâ  lii  lamaš  ovttuu  ucceeblohosajattuvâst:  ton  sárnoimeeri  lâš  lamaš  alemustáá suullân tuhháát sárnod. Ive 1997 Anarâškielâ servi vuáđudij kielâpiervâl, ko nuorâmus kielâsárnoo lâi  talle  nubálovihásâš.  Kielâpiervâl  áánsust  kielâ  lappum  lii  orostâm  já  álgám  iäláskiđ. Aanaarsämikielâ sárnoi meeri lii Sämitige lovottuv mield suullân 300. 
Nuorttâsämmiliih  
Nuorttâsämmiliih  láá  Kuáláduvnjaargâ  algâaalmug,  kiäh  láá  nube  maailmsuáđi  keežild  monâttâm ärbivuáválijd  suhâkuávluidis  Piäcámist.  Nuorttâsämmiliih  láá  oskolduvâs  peeleest  ortodooksah. Nuorttâkuávlu jiešvuođah láá uáinimist el. nuorttâsämmilij kárvudâtmist, juhle- já utkeärbivyevist sehe  purrâmâšärbivyevist.  Teháliih  siärvuslâšvuođâ  lasetteijee  tahheeh  nuorttâsämmilijn  láá  el. tejâkulttuur,  ärbivuáváliih  sierah,  nuorttâlâškatriltanssâ,  kässeekeđgihervim,  veddipargoh  já  ráánu kođđeem. 
Sämitigge 2006:4.  Morottaja  Olthuis 2003:568.  Jefremoff Iänááš  áigápuáđus  nuorttâsämmiliih  finnejii  pivdotuálust. Puásuituálu  heiviittui kyeli-  já meccipiivdon.  Tááláá  ääigi  ärbivuáválijn  iäláttâsâin  merhâšittee  áigápuátu  aainâs-uv Čevetjäävri kuávlust lii puásuituálu. 
Nuorttâsämmiliih láá oovtâst ihečuođij ääigi meridâm jieijâs aašijn sijdâčuákkimist (sijddsååbbar). Toovláš äššitipšomvyehi tuáimá tááláá ääigi-uv; nuorttâlâšâi aašijd tipšov nuorttâlâšâi ovdâolmooš já nuorttâlâšrääđi. Nuorttâlâšâi já nuorttâlâškuávlu eellimtile, áigápuátumáhđulâšvuođâi já kulttuur tolâmân  já  oovdedmân  lii  vyeimist  nuorttâlâšlaahâ,  mast  asâttuvvoo  lovnâ-  já  toorjâvuovijn  eres lasseen pyelipivdo já puásuituálu sehe nuorttâlâškuávlu palvâlusâi oovdedmân. 
Árvušteleh,  et  nuorttâsämmiliih  láá  tááláá  ääigi  Suomâst  suullân  700  olmožid.  Nuorttâsämmiliih äässih Aanaar kieldâ nuorttâoosijn, Aanaarjäävri maadâ-, maadânuorttâ- já tavenuorttâčievâst, nk. nuorttâlâškuávlust. Suullân kuálmádâs sist äässih sämikuávlu ulguubeln. Nuorttâsämikielâ sárnooh láá paijeel 350. Nuorttâsämikielâ iäláskitmân láá olášittám uánihisáigásijd kielâiäláskittemtooimâid ive  1993  rääjist.  Nuorttâsämikielâ  lii  Suomâst  sarnum  sämikielâin  uhkevuálásumos.  Ive  2008  lii algâttum Avelist kielâpiervâltoimâ kielâ iäláskitmân. 
2. SÄÄMI AARÂHŠODDÂDEM ÁÁRVUH JÁ ULMEH   
Aarâhšoddâdmist  vuolgâsaijeen  lii  párnáá  hiäđu  já  vuoigâdvuođâi  turvim.  Aarâhšoddâdmist  lii stuorrâ merhâšume meiddei párnáá pyereestvaijeem já tiervâsvuođâ ovdedeijen. Taam vuáváámist aarâhšoddâdem  iberduvvoo  aarâhšoddâdem  väldikodálâš  linjiimij  mield  siskáldâslâš  termân. Aarâhšoddâdem  miärušteleh  párnáá  jieškote-uv  eellimpirrâsist  tábáhtuvven  šoddâdâslâš vuáruváikuttâssân, mon vuosâsajasâš ulmen lii ovdediđ párnáá olesváldálâš pyereestvaijeem. 
Säämi aarâhšoddâdmist lii merhâšittee rooli nuuvt párnái sämikielâ já säämi identiteet naanoodmist, ko  meiddei  sämmilij  siäilumist  jieijâs  aalmugjuávkkun.  Sämikielâ  máttááttem-  já iäláskittemovdâsvástádâs kalga jyehiđ pääihi, aarâhšoddâdempalvâlusâi já vuáđumáttááttâs kooskâ. 
Säämi párnáást lii vuoigâdvuotâ uážžuđ torjuu aarâhšoddâdempalvâlusâin vâi sust šodâččij jieijâs kulttuur  jeessân  já  sun  opâččij  sämmilij  tiäđuid,  tááiđuid,  vuovijd  já  áárvuid.  Sämmilâš aarâhšoddâdemtoimâ  vuáđuduvá  sämmilâš  árvoid,  moh  láá  eromâšávt  kielâ,  suuhâ,  siärvádâh, noonâ  identiteet,  luándu,  ärbivuáváliih  iäláttâsah,  suhâpeelij  koskâsâš  täsiárvu  já  olmoošvuotâ, maaŋgâkulttuurlâšvuotâ, ráávhu já soovâdvuotâ. 
Säämi aarâhšoddâdem ulmen lii olmooš, kote lii jiečânâs, ovdâsvástádâslâš, sosiaallâš, luándus já tááiđus peeleest maaŋgâpiälásâš já kiäst lii jieijâs táátuvyeimi já árvuštâllâmnahcâ já kote piergee uđđâáigásâš ohtsâškoddeest. 
Kielâ lii ulmuu jurdâččem já vuáruvaikuttâs vuáđu. Kielâ vievâst šadda olmooš tiäđulâžžân alnestis, hämmee  jieijâs  ibárdâs  já  savâstâl  pirrâsáin.  Tain  vuovvijn  kielâ  huksee  mii  ohtsii  maailm  já kulttuur. Sämmiliih láá aassâmkuávlustis lamaš luándulávt vuáruvaikuttâsâst jieškote-uv kielâiguin já kulttuurijguin já taan keežild sij láá távjá maaŋgâkielâliih já aneh áárvust šiev kielâtááiđu. 
Sämikielâ  uáivild  puoh  Suomâst  sarnum  samikielâid,  tave-,  aanaar-  já  nuorttâsämikielâ. Suomâ sämikielah kuleh aalmugijkoskâsâš luokittâllâm (UNESCO Red Book) mield uhkevuálásâš kieláid. Suomâst  sarnum  aanaar-  já  nuorttâsämikielâ  kuleh  tuođâlávt  uhkevuálásâš  kieláid.  Sämikielâ  lii valdum  ive  2002  EU  komissio  tuođâlávt  uhkevuálásâš  kielâi  ohjelmân.  Sämikielâi  váldu-uhke  lii tom pirâstittee eenâblohokielâ já kulttuur.  
Sämikielâi  siäilum  váátá,  et  ohtsâškodde  lááčá  kielâi  siäilumân  já  ovdánmân  kelijdeijee  iävtuid. Taat  váátá  puohâi  sämikielâi  pehti  positiivlâš  sierânâstooimâid.  Kielâi  siäilum  váátá  meiddei  ton siärváduv  jesânij  tiäđulâšvuođâ  koccám,  mii  uáinoo  perruu  kielâ  valjiimist.  Algâaalmug  kielâi kevttimmáhđulâšvuođâi nanodem puohâin eellim suorgijn lii tehálâš kielâ siäilumân já ovdánmân. Sämikielâlâš peivitipšo tâi  kielâpiervâl puáhtá leđe párnáá áinoo sämikielâlâš piirâs. 
Sämikielâlâš  peivitiipšon  puáttee  párnái  sämikielâ  haldâšem  puáhtá  leđe  uáli-uv  maaŋgâ  tääsist. Tavesämikielâlâš  peivitipšoost  kielâtááiđus  peeleest  sierâlágán  kielâtääsi  párnááh  sajaduveh siämmáá  juávkun.  Eromâš  hástusin  lii-uv  tot,  maht  aarâhšoddâdmist  váldojeh  vuotân  párnáá kielâlâš  táárbuh  maaŋgâmuđusâš  páárnášjuávhust,  mast  láá  sierâlágán  uáppeeh  já  kiäi  kielâtááiđu tääsi  já  torjuu  táárbuh  muttuusteleh  ennuv.  Jis  kielâ  oppâm  tuárjumân  ij  kiddejuu  tuárvi huámášume,  puáhtá  tile  jođettiđ  sämikielâlâš  párnáá  kielâ  molsomân  suomâkielân.  Puohâin aarâhšoddâdempalvâlusâin  kalga  visámittiđ  párnáá  oovtviärdásâš  vuoigâdvuođâ  jieijâs  kielân  já kulttuurân. 
3.1. Sämikielâ vuossâmužžân tâi nubben kielân  
Ucceeblohosajattuv  párnáid  lii  tehálâš  jieijâs  eenikielâ  oppâm  lasseen  ton  siäilum.  Eenikielâ  lii ulmui čoonâs  jieijâs  kulttuurân,  identiteettân  já  suuhân.  Tast  lii  merhâšume  meiddei  tiäđu, jurdâččem  já  kreatiivlâšvuođâ  kielân.  Kielâ  lii  tehálâš  puohâin  aarâhšoddâdemtooimân.  Tot  lii vuáruvaikuttâs riäidu já čoovdâ puoh oppâmân. 
Suomâst  láá  sämmilâšperruuh,  main  párnáá  vuosâkielân  lii  sämikielâ,  mii  lii  siämmást  meiddei kuohtui  vaanhimij  eenikielâ  já  perruu  päikkikielâ.  Páárnáš  uáppá  suomâkielâ  maŋeláá  táválávt škoovlân monâdijn. Aarâhšoddâdmist puáhtá páárnáš ovdediđ já nanodiđ sämikielâ maaŋgâpiälásâš kielâkevttimtilálâšvuođâi pehti. 
Iänááš sämmilâšpárnááh šaddeh kyevti kielâ já kulttuur perruin. Sij uáppih kyehti- tâi joba kulmâuv  kielâ  šoddâmis  maŋa.  Sämikielâlâš  aarâhšoddâdmist  kuávdášlâš  rooli lii párnáá  simultaansâš maaŋgâkielâlâšvuođâ já kielâlâš identiteet tuárjumist nuuvt, et páárnáš olá škoovlân monâdijn šiev kielâtááiđu vâi puáhtá uásálistiđ sämikielâlâš máttááttâsân.   
3.2. Sämikielâ kielâpiervâlkielân   
siämmáá-áigásâš Kielâpiervâl  lii  vuálá  škovlâahasijd  kielâucceeblovo  tâi  algâaalmug  párnáid  uáivildum peivitipšosaje, mast lii viggâmuš sirdeđ uhkevuálásâš kielâ párnáid sárnumáin sijjâm tom ubâ ääigi aalgâ  rääjist,  veikkâ  sij  iä  iberdiččiigin  kielâ  kielâpiervâlân  puáđidijn.  Kielâpiervâlist  kevttih kielâlávgumvuáháduv.  Lii čielgâm,  et  kielâpiervâltoimâ  lii  šiev  vyehi  uhkevuálásâš  kielâi iäláskittemviggâmušâin. 
Kielâpiervâlpargeeh sárnuh tuše sämikielâ, iäge sij jurgâl sárnumijdis suomâkielân ubâ aalgâstkin, ko párnááh iä vala ibbeerd sii. Pargeeh tuárjuh kielâ oppâm aicâlmistmáin sárnumis lihâstuvâiguin, saanij  tiäduttâsâiguin,  kuvijguin,  tiŋgâiguin,  lauvluiguin  já  lihâstâsâiguin.  Meid  pargeeh  sárnuh koskânis tuše kielâpiervâlkielâ. 
Ko  passiivlâš  kielâtááiđu  ovdán,  ruokâsmuvá  páárnáš  kuuloold  aktiivlâš  kielâ  kevttimân.  Pargeeh tipteh párnáá oppâđ kielâ aaibâs ráávhust. Párnái koskâsâš kielân lii távjá suomâkielâ. Hástusin liiuv finniđ párnáid sárnuđ meid koskânis sämikielân. 
3.3. Sämikielâ oppâm ohtsiih ulmeh   
Piäiválâš  tooimâi  ohtâvuođâst  kielâ  tuáimá  riäidun,  ij  jiešárvun.  Aarâhšoddâdmist  párnáá  kielâ ovdánem ovdeduvvoo jieškote-uvlágán tooimâi pehti. Aarâhšoddâdmist páárnáš 
páárnáš savâstâl, koijâdâl já muštâl jieijâs jurduin, tobdoin, tuoivuin 
mávsulâžžân 
Párnáá kielâoppâm tááhust lii tehálâš, et peerâ, suuhâ já siärvádâh láá mietimielâliih kielâ oppâmân já tuárjuh tom aktiivlávt. 
Párnáá sämikielâ nanodem  riäiduh:  
kielâkevttimtilálâšvuođah: pargoh, tuoijum, luándust jotteem, lávustâllâm, määđhih, kuáhtáámeh, kolliistâlmeh já tábáhtusah 
koolbah jna.) 
servikuddijn já servijguin 
3.4 Argâpeeivi ovdâmeerhah kielâ oppâm oovdedmân  
Mietimielâlâš já torvolâš tile sehe rävisulmuu já párnáá koskâsâš luáttámuš já täsiárvu ruokâsmiteh párnáá  aktiivlâš  kielâkevttimân. Párnáá  kielâlâš  tiäđulâšvuođâ  ovdánmân  kalgeh  leđe  sust  ennuv maaŋgâpiälásiih kielâkevttimmáhđulâšvuođah puohâi tooimâi ohtâvuođâst. Párnáá kielâlâš tiäđulâšvuotâ  ovdán  kieláin  sierâddijn,  kuhâdijn,  lávludijn  já  uápásmuumáin  kielâ  sierâlágán  haamijd. Kielâlâš tiäđulâšvuotâ lááčá vuáđu luuhâm- já čäällimtááiđun. 
Rävisolmooš  puáhtá  távjá  huámmášhánnáá  sárnuđ  páárnážân  movdijdithánnáá  suu  mahten kyevtkoskâsân  savâstâlmân.  Lii  tehálâš  savâstâlmist  adeliđ  ääigi  párnáá  jieijâs  jurduid  já muštâlussáid.  Rävisolmooš  kalga  tiäđulávt  kiddiđ  huámášume  jieijâs  kielâkevttimân,  vâi  tot  ličij nuuvt  maaŋgâpiälásâš  ko  máhđulâš.  Párnáiguin  puáhtá  piäiválávt  hárjuttâllâđ  kielâ  oovtâst  el. lavlui, laavlâsierâdemij já kukkâsij vievâst. 
Párnái  kielâkevttimtilálâšvuođâi  maaŋgâpiälásâžžân  tohâmân  puáhtá  párnáid  jyehiđ  ucebáid juávhoid  ovdâmerkkân  ave  mield. Távjá  toh  párnááh,  kiäin  sämikielâ  ij  lah  vala  meendu  nanos, sárnuh  koskânis  mielâstis  suomâkielâ.  Juávhui  hammim  ohtâvuođâst  taah  párnááh  juáhhojeh sierânâs  juávhoid  sämikielâ  kevttim  naanoodmân.  Ucebijn  juávhuin  lii  eenâb  äigi  kieđâvuššâđ párnáá jieijâs vuáttámušâid, tobdoid tâi tuše peri savâstâllâđ. Kielâ máttááttellee párnáiguin tobdoi uáinusân  pyehtimist  kevttih  pargeeh  iššeen  kuuvijd,  lihâstuvâid,  jienâid,  sevimijd  já  muštâleh siämmást  magareh  tuáváduvah  toid  kuleh.  Ärgis  páárnáš  taarbâš  eenâb  ääigi  já  torjuu  sárnumist. Tane lii tehálâš, et puoh savâstâllâmtilálâšvuođah suin kiävttojeh aktiivlávt ävkkin. Täsiviärdásii já torvolii kontakt läčimân puáhtá pargee asâttiđ jieijâs fyysilávt párnái táásán lättei. Párnááh väldih älkkeebeht  kontakt  já  rävisolmooš  puáhtá  pyerebeht  kuldâliđ  já  savâstâllâđ  siiguin.  Rävisolmooš stivree  aktiivlávt  párnái  sierâdemtilálâšvuođâid  já  siämmást  tuárju  sii  sämikielâ  kevttim.  Pargeeh sárnuh uccâ párnáid ennuv jieškote-uvlágán tipšotilálâšvuođâin (el. lippâr lonottem, posâdâttâm já kárvudâttâm ohtâvuođâst) já siämmást nomâtteh jieškote-uv ruummâšoosijd já káárvuid. 
Keevâtlâš ovdâmeerhah kielâlâš tiäđulâšvuođâ oovdedmân: Kielâ jienâdâhrááhtus:  
Kukkâsij  já  laavlâsierâdmij  iššijn  páárnáš  uápásmuvá  sämikielâ  jienâduvváid  já  njuolgâdussáid, maht  jieškote-uv  jienâduvâid  puáhtá  ovtâstittiđ.  Kukkâsijguin,  main  láá  jieškote-uvlágáneh sänipaarah  (sänipaarah,  moh  iäráneh  nubijnis  oovtâ  jienâduv  vuáđuld)  puáhtá  adeliđ  páárnážân oonâid  tast  maht  jienâduvâid  kalga  kevttiđ  saanij  sierriistâlmân.  Tágáreh  kukkâseh  láá  el. tavesämikielâst: 
Saanij šoddâm:  
Párnáá tiäđulâšvuođâ saanij haamijn já saanij šoddâmist puáhtá ovdediđ sierâlágán hárjuttâsâiguin; 
duike Eallu-laavlâ  
Kielâ ceelhârááhtus:  
Párnáá tiäđulâšvuođâ tast maht säänih lohtâseh nubbijdsis celkkun puáhtá ovdediđ jieškote-uvlágán kukkâsijguin.  Ovdâmerkkân  tavesämikielâst; Lei  oktii  áhkku (äigihäämih),  Beahká  viessu (relatiivceelhâ), Meahcci eallit (veerbâi persovnhäämih), Okta guolli vuodjá (veerbâi sujâttem)  
Aikio 2000:179-190.  Sátnestullamat –kirje 
10,13 Suga suga su –kirje 11,12 Cuonjáeatni hoahkamat –kirje  Ánde já Risten jagi fárus –kirje 
4. Säämi kulttuur já identiteet  
4.1. Säämi páárnášvuotâ já šoddâdem  
Ärbivuáválávt sämiperrui vaanhimáid já párnáid šoodâi kieres koskâvuotâ ohtsijd piäiválâš pargoid porgâdijn.  Vanhimeh  stivrejii  párnáid  siämmást,  ko  sist  lijjii  jieijâs  pargoh.  Sierâdmáin  páárnáš oopâi sosiaallâš tááiđuid, porgâđ pargo, kevttiđ luándu riggoduvâid já piergiittâllâđ korrâ luándust. Säämi  šoddâdmist  tiäduttui  sosiaallâš  aiccâmnahcâ,  eres  ulmui  vuotânväldim  sehe  pargo  já sierâdem  pehti  oppâm.  Säämi  šoddâdem  kuvvij  eromâšávt  epinjuálgu  šoddâdem.  Párnááh  oppii huámmášhánnáá väldiđ ovdâsvástádâs porgâmijnis já oromijnis oovtâst perruin já pirrâsáin. 
Säämi šoddâdemärbivyevist láá vala spejâlistmeh onnáá peeivi šoddâdmist. Páárnáš šoddâduvvoo anneeđ áárvust puoh ulmuid. Ulmui lasseen kalga kunnijâttiđ meiddei luándu. Párnááh iä njuolgist rävvejuu pic sijjân muštâluvvojeh tábáhtusah já  mainâseh, maid eres ulmuid lii tábáhtum. Ulmuu šoddâm  já  ovdánem  ulmen  lii  maaŋgâpiälásâš  persovnlâšvuotâ  já  vijđes  mättim.  Tai  jiešvuođâi oovdedmân  viggoo  šoddâdemtooimâiguin  ovdediđ  párnáá  aicâdem-  já  jiešárvuštâllâmnaavcâ,  vâi sun  piergiiččij  uđđâ  já  fakkist  puáttee  tilálâšvuođâin.  Noonâ  jieštobdo, čielgâ  uáinu  alnestis  já noonâ identiteet išedeh párnáá toimâđ jieijâs iävtui já tááiđui mield sehe olssis luándulâš vuovvijn. Šiev täiđimmnahcâ meeccist, savâstâlmijn já juurdâšmist láá velttidmettumeh šiev eellimhaldâšem tááhust. 
Säämi  šoddâdmist  šiev  aicâdem-  já  árvuštâllâmnaavcâ  lasseen  láá  áárvust  noonâ  jieštobdo  já identiteet,  vijđes  mättim,  vuáhádume,  sosiaallâšvuotâ  já  kuáhtulâšvuotâ.  Olesváldálâš  ulmen  lii ovdediđ  párnáá  jiečânâs  piergim  elimist  ohtuunis  já  iärásijguin.  Jiečânâs  cevzim  váátá  keevâtlâš tááiđui haldâšem lasseen psyykkilâš kiärgusvuođâ já osko toos, et vaja, máttá já kávná čuávdusijd vädisvuođáid já luáttá toos, et puoh aašijd puáhtá oppâđ. 
Ärbivuáválávt  säämi  siärvusist  lii  suuvâst  já  siärvusist  párnáá  šoddâdemvuoigâdvuotâ  já  – ovdâsvástádâs. 
4.2. Sämmilij kulttuuráárvui sirdem  
Sämmiliih  ovtâsteh  kulttuurlâš  áárvuid  tegu  kielâ,  identiteet,  luándu  já  suuvâ.  Säämi  kulttuurân kuleh meiddei ärbivuáváliih iäláttâsah tegu puásuituálu, kyelipivdo, meccipivdo, nuurrâm já tyejeh. Kulttuur lii meiddei säämi eellimvyehi. 
Sämmilij  eellimvyehi,  kulttuur  já  ärbivuáváliih  iäláttâsah  láá  aaigij  mield  nubástum.  Ärbivuáválij tiäđui  já  tááiđui  oppâm  ij  innig  sirdâšuu  perrust  luándulávt  párnáid.  Säämi  kulttuur  siäilum  váátá tááláá  ääigi-uv  ärbivuáválij  tiäđui  já  tááiđui,  sehe  jiegâlâš  uáiviomâduv  sirdâšem  puátteid  suhâpuolváid. 
Säämi ärbivuáválâš tiettim lii ubâlâšvuotâ, mii lii čonâsân ulmui já luándun. Säämi tiäđuh, tááiđuh já áárvuh sirdâšuveh iänááš tooimâi já tobdoi pehti sehe njálmálâš ärbivyehin suhâpuolvâst nuubán. Säämi tiettim tuálá siste tiäđu elimist piergiimist. 
OA  algâaalmugjulgáštâsâst  páhuduvvoo,  et  algâaalmugist  lii  vuoigâdvuotâ  iäláskittiđ  jieijâs kulttuuräärbi já vuovijdis já máttááttiđ taid puáttee suhâpuolváid. Ärbivuovij iäláskittem lii tehálâš 
Aikio 2007:42-56.  Aikio 2007:  Balto 2008:58, 60. 
sämmilij  jiešmeridemvuoigâdvuođâ,  sämisiärvusij  kievrâsmittem,  kulttuur  jiešiävtulâš  vuáhádume (tááláá  ohtsâškode  hástusáid)  já  sämmilij  pyereestvaijeem  já  tiervâsvuođâ  ovdedem  tááhust. Ohtsâškode  pissoo  ráhtusáid  kalga  lääččiđ  iävtuid  sämmilij  kulttuurij  ovdánmân;  ovdâmerkkân kielâ- já kulttuurohjelmij, sosiaal- já tiervâsvuođâhuolâttâs škovlim- já ovdedemohjelmij pehti. 
Aarâhšoddâdmist páárnáš váldá säämi kulttuuráárvuid olssis. Aarâhšoddâdemtoimâ vuáđuduvá 
čuávvoo kulttuurárvoid, moh láá čovgâ ohtâvuođâst nubbijsis: 
- Identiteet - Siärvuslâšvuotâ - Luánduohtâvuotâ - Ärbivuáváliih iäláttâsah já áigápuátu - Suhâpeelij koskâsâš täsiárvu já olmoošvuotâ - Ráávhu já soovâdvuotâ - Maaŋgâkulttuurlâšvuotâ 
Identiteet  hámášuvá  vuáruvaikuttâsâst  eres  ulmuiguin.  Párnáá  identiteet  asâtteijen  tuáimih  sunjin teháliih  ulmuuh.  Aldasiärvádâh  já  eenâblohokulttuur  vaikutteh  perruu  vuáhán  hammiđ  párnáá identiteet. Perruu kiävttám kielâ vaikut meiddei identiteet ovdánmân. 
Identiteet hámášume vuáđuduvá čielgâ uáinun alnestis. Ko ulmust lii čielgâ uáinu alnestis, sun tiätá mon juávkun sun kulá já čoonnâs. Noonâ hyelkki- já peerâkoskâvuođah nanodeh siärvuslâšvuođâ já siärvusân čonâsume. Olmooš viekkiistâl jieijâs identiteet nuuvt jieijâs siärvusist ko ton ulguubelnuv. Pyereest tuáimee identiteet váátá tom, et olmooš puáhtá tubdâđ sust lemin siämmáid madduid já algâpuáttim ko láá iärásijn siämmáá algâpuáttim omâsteijee ulmuin.   
Säminuorâid kyeskee tutkâmušâst páhuduvvoo, et säämi identiteet puáhtá tiettuđ maaŋgâ tääsist: 5.  Olmooš  tobdá  sämmilâšvuođâ  luándulâžžân.  Sust  lii  täsitiäddusâš  säämi  identiteet  já sun máttá jieijâs kielâ já tobdá kulttuur. 4. Olmooš máttá sämikielâ, mut ij  tuubdâ kulttuuris eres uásisuorgijd. 3. Olmooš haaldâš oovtâ kulttuuris uásisyergi pyereest. 2. Olmooš tobdá säämi identiteettis tiiŋgâi pehti. 1. Olmooš tiäđuušt säämi tuávážis, mut ij haalijd pyehtiđ tom uáinusân. 
Aarâhšoddâdem  tuárju  paaihij  šoddâdem  já  välmee  uđđâ  suhâpuolvâid  toimâđ  uđđâáigásâš  sämisiärvusist. Kuávdášlâš pargon lii sirdeđ tiäđu sämmilijn aalmugin, kulttuurärbivyevi já eellimvyevi positiivlâš  vuovvijn  nuuvt,  et  páárnáš  tarvan  jieijâs  kulttuurân  já  tobdá  sämmilâšvuođâ  luándulâžžân. 
Keevâtlâš ovdâmeerhah kulttuuridentiteet naanoodmân aarâhšoddâdmist:  
main páárnáš uážžu iskâdiđ já ovdediđ jieijâs tááiđuid, mättim, tobdoid 
4.2.2 Siärvuslâšvuotâ  
Sämmilijn lii noonâ siärvuslâšvuotâ já tiäđulâšvuotâ jieijâs madduin, suuvâ jesânijn já sii aassâmsoojijn.  Oohtânkulluuvâšvuođâ  tobdo  perrui  šadda  ohtsii  áigápuáđust,  oovtâst  asâmist  tâi  perruu historjást. Säämi kulttuurist peerâ lii vijđes sosiaallâš siärvus, mast hyelkkikoskâvuođah já oohtânkulluuvâšvuođâ tobdo láá eromâš teháliih. Tavesämmilijn já nuorttâsämmilijn peerâ lii ärbivuáválávt hámášum maaŋgâ suhâpuolvâst. Aanaarsämmilijn peerâ lii iänááš vááimuspeerâ. 
Toimâlâš  šoddâdem  naanood  suhâpuolvâi  koskâsâs  siärvuslâšvuođâ.  Sämmiláid  tehálâš  hyelkkivuođâ-,  ristvaanhim-  já  käimivuáhádâh  nanodeh  párnáá  oohtânkulluuvâšvuođâ  tobdo.  Jieškote-uv sämmilâšjuávhui kooskâ láá iäruh ristvanhimij meereest já pargoin. Ovdâmerkkân nuorttâsämmilâš ärbivyevist ko ristenni tâi risteeči jáámá kalga ristalge rähtiđ riistâ já kyeddiđ tom häävdi oolâ. Taah vyevih  puátih  nuorttân  ortodoksâlâš  oskolduvâst.  Nuorttâsämmilâš  kulttuurist  ortodoksâlâšvuotâ tuáimá tehálâš sosiaallistâšume häämmin. 
Tááláá ääigi siärvuslâšvuotâ lii stuorrâ háástus, ko vuálá 10-ihásijn sämipárnáin paijeel 70 % äässih sämikuávlu  ulguubeln.  Sämikuávlust  eromâšávt  aanaar-  já  nuorttâsämmiliih  äässih  piäđgui. Aarâhšoddâdmist  lii  eromâš  tehálâš  rooli  ton  visásmitmist,  et  páárnáš  puáhtá  navdâšiđ  jiejâs kulttuurist oovtâst siämmáá juávkun kulleiguin. 
Keevâtlâš ovdâmeerhah siärvuslâšvuođâ naanoodmân aarâhšoddâdmist:  
juuhâđ käähvi párnáá pyevtidijn tâi viežâdijn 
kolliistâlmeh já ohtsiih meriáigásâš tábáhtusah 
4.2.3. Luánduohtâvuotâ  
Sämmiliih láá ovttuu iällám alda luándu já eellim lii čonâsâm luándu ihejurâmân já iveaigijd. Sij láá kiävttám luánduriggoduvâid pišteht, lamaš toi kevttimist kuáhtuliih já láá kunnijâttâm sehe tipšom luándu.  Sämmilij  ärbivuáválâš  tiettim  lohtâs  merhâšitteht  ulmuu  já  luándu  koskâvuotân.  Luándu, 
olmooš já kulttuur láá čovgâsávt čonâsâm oohtân. Luándu lii uási kulttuur já olmoošvuođâ. Kulttuur siäilumân  lii  tehálâš  huolâttiđ  meid  luándu  pyereestvajemist.  Luándu  kolgâččij  leđe  kuávdášlâš uássin párnáá jyehipiäiválâš eellim. 
Keevâtlâš ovdâmeerhah luánduohtâvuođâ naanoodmân aarâhšoddâdmist:  
materiaal  puáhtá  väldiđ  já  mommit,  lihâdiđ  larmâdhánnáá,  luodâid  kyeđehánnáá,  ij  koolgâ tojâliđ oovsijd tâi jurâttâllâđ keeđgijd, ige roskiđ 
4.2.4. Ärbivuáváliih iäláttâsah já áigápuátu   
Puásuituálu,  kyelipivdo,  meccipivdo  já  ucessiähá  eennâmtuálu  sehe  tyejeh  já  luándupyevtittâsâi nuurrâm láá sämmilij ärbivuáváliih iäláttâsah, moi porgâm lii maŋgáid sämmiláid eellimvyehi. Taid pargeh  táválávt  kuálusiäláttâssân  tâi  eres  ámáttij  paaldâst. Puásuituálust  lii  puásuituálukulttuurist ellee sämmiláid stuorrâ kulttuurij merhâšume, ko puásuituálun lohtâseh piärgupyevtittâs lasseen ubâ perruu  já  suuvâ  eellimpiirâs  tegu  sosiaallâš  koskâvuođah,  aassâm,  jotteem,  luándupirrâs  tubdâm, ärbivuáválâš tiettim, luándu ekologâlâš kevttim já säämi tyejeh. 
Kyelipivdo lii lamaš čuođijd iivijd sämmilij ärbivuáválâš iäláttâs. Aanaarsämmiliih láá kyelipivdeeh Aanaarjäävrist  já  ton  pirrâsijn.  Merârido  nuorttâlâšsiijdâi  perruin  lijjii  omâstemvuoigâdvuođah luosâpiivdon  meerâst  já  Paččveist.  Luosâpivdo  lii  ain-uv  Tiänu  leve  säämi  kulttuur  kuávdášlâš tahhee. 
Keevâtlâš ovdâmeerhah iäláttâsâi já áigápuáđu vuotânväldimist aarâhšoddâdmist: Puásuituálu:  
Kyelipivdo:  
kuulkâtmáin 
Meccipivdo já nuurrâm:  
Eennâmtuálu:  
Purrâmâškulttuur:  
sierâlágán ääitih 
uásih, purâdem 
Säämi  tyejiärbivyehi  lii  uáli  riges  já  ellee  uási  sämikulttuur.  Tyejeh  láá  anokäävnih  já  toi  rähtim vuáđuduvá  ärbivuáválâš  tietimân.  Säämi  tuáiján  kuleh  el.  muorâ-, čuárvi-  já  nähkityejeh  sehe kässeekeđgi-  já  tanesraŋgâhervim, čyeldim  já  paajâpihtâsij  kuárrum  já  hervim  párgálduvâiguin  já padijguin. 
Suomâ  sämmilijn  láá  vittâ  sämimááccuh  váldumaali:  Tiänu,  Iänuduv-Kuovdâkiäinu,  Vuáču  sehe anarâš  já  nuorttâlâš  mááccuh.  Maccuhij  maalih  já  hervim čuávuh  kielâraajijd.  Máccuhij ovtâskâssajeh  pyehtih  muttuustâllâđ  meiddei  suuvâi  já  perrui  mield.  Nuorttâlâšmááccuh  spiekâst enâmustáá  eres  sämimáccuhijn  já  sulâstit  kärjillâš  aalmugmááccuh.  Sämmiláid  mááccuh  lii  uási säämi  identiteet.  Säämi  kulttuurist  aalmugtaaidâ  já  ton  estetiik  lii  iäruthánnáá  uási  jyehipiäiválâš eellim já tast lii merhâšittee siärvuslâš merhâšume. Máccuhij, kaperij, vuoddui hervâttâsâi häämih já  iivneh  almotteh  kulluumist  monnii  suuhân  tâi  stuárráb  kuávlulâš  siärvusân  já  toh  nanodeh oohtânkulluuvâšvuođâ  tobdo.  Kieđâiguin  porgâmáin  páárnáš  uáppá  anneeđ  áárvust  kieđâ  tááiđuid argâeellim ávhálâš táiđun. 
Keevâtlâš ovdâmeerhah tyejiärbivyevist aarâhšoddâdmist:  
4.2.5. Suhâpeelij koskâsâš täsiárvu já olmoošvuotâ  
Sämisiärvusist  lii  historjallávt  lamaš  nisonijn  täsiárvusâš  sajattâh  almaiguin,  moos  lii  kuullâm aainâs-uv roolij, pargoi já eellimpirrâs symmetrisâšvuotâ moh tievâsmiteh nubijdis. 
Aarâhšoddâdem  vuáváámist  já  olášutmist  huolâttuvvoo  suhâpeelij  koskâsâš  täsiáárvu  olášutmist nuuvt,  et  páárnáš  puáhtá  ovdediđ  jieijâs  suhâpeliroolivuárdámušâi  raijiittâsâittáá. Oppâmist  já identiteet naanoodmist váldojeh vuotân nieidâi já kaandâi jieijâs toimâmvyevih. Kaandah pyehtih tubdâđ  luándust  toimâm  jiärmálubbon  ko  siste  porgâm.  Nieidah  láá  távjá  aktiivluboh  siste. Aarâhšoddâdmist puáhtá ávhástâllâđ luándoin nanodiđ kaandâi jiešluáttámuš meiddei sijjân omâsub pirrâsist.  Siämmáá  náálá  puáhtá  kevttiđ  ävkkin  nieidâi  aktiivlâšvuođâ  siste  nanodiđ  sii  jieštoimâlâšvuođâ ovdâmerkkân luándust. 
Säämi  uáinu  mield  kuáhtulâšvuotâ  lii  olmožin  eellim.  Kuáhtulâšvuotâ  já  vuoigâlâšvuotâ  taheh olmoošvuođâ  vuáđu.  Vâi  olmooš  oláččij  šiev  eellimhaaldâšmân  viggá  sun  meritiätulávt  eelliđ sivâdávt já kuáhtulávt. Olmoošvuotân kulá meiddei soovâdvuotâ já nahcâ piergiittâllâđ jieškoteuvlágánij  ulmuiguin  já  luándoin.  Aarâhšoddâdmist  täsiáárvu  já  olmoošvuođâ  puáhtá  ovdediđ sierâlágán  ustev  –savâstâlmijguin  já  roolisierâdmijguin,  main  puáhtá  hárjuttâllâđ  jieijâs  tobdoi, jurdui já vuáttámušâi oovdân pyehtim. 
4.2.6. Ráávhu já soovâdvuotâ  
Maaŋgâkulttuurlâš siärvusist máttá olmooš toimâđ noormâi mield, moh láá kiävtust já vuáháduvá toid  moonâthánnáá  persovnlâš  jiešvuođâidis  já  kulttuuris.  Sämmiláid  lii  luándulâš  uuccâđ vuáttámušâid  eres  kulttuurijn,  uuccâđ  ohtâvuođâid  iäroid  já  heiviittiđ  oohtân  kulttuurlâš ruossâlâsvuođâid  eellimhaldâšem  já  piergim  pyereedmân.  Šiev  täiđimnahcâ  meeccist  jođedijn, savâstâlmijn já juurdâšmist ovdedeh meid šiev eellimhaldâšem. Párnáin savâstâldijn väldih vuotân olesváldálávt puoh áášán vaikutteijee tahheid, mut iä čájádiđ uálgiaššijd. 
Sosiaallâš  huámášemnahcâ  já  nube  ulmuu  vuotânväldim  láá  teháliih  šoddâmist  sosiaallâšvuotân. Hyelkkikoskâvuođâi  tiäduttem  já  párnáá  fáárun  väldim  jyehilágán  puđâldâssáid  ovdedeh  párnáá sosiaallâšvuođâ. 
4.2.7. Maaŋgâkulttuurlâšvuotâ  
Sämmiliih  äässih  neelji  riijkâst  já  eellih  maaŋgâi  kulttuurij  vaikuttâsâi  vuálásâžžân.  Taat  váátá ulmust  puorijd  maaŋgâkulttuurlâš  jiešnaalijd  já  maaŋgâ  eennâm  aalmuglâštááiđui  mättim. Sämmiliih viggeh šoddâdmáin ovdediđ täid jiešvuođâid. 
Maaŋgâkulttuurlâššoddâdem  tuálá  siste  positiivlâš  já  aktiivlâs  kulttuurij  koskâsâš  vuáruvaikuttâs, ereslágánvuođâ kunnijâttem sehe tagarij tááiđui já tiäđui oppâm, moh láá iähtun maaŋgâkulttuurlâš ohtsâškoddeest miänástumân. Aarâhšoddâdmist kalga leđe párnáást máhđulâšvuotâ ovdediđ jieijâs kulttuurlâš  tiäđulâšvuođâ  já  ereslágánvuođâi  ohtâvuođâi  iberdem.  Šiev  aicâdemnahcâ  iššeed huámášiđ ucemusâid-uv kulttuuriäruid já noonâ kulttuuribárdâssáin olmooš pasta jieškote-uvlágán tilálâšvuođâin heiviittiđ tooimâs kulttuurtuávážis vuáđuld. 
Párnáá  šoddâdmân  uásálisteeh  kolgâččii  tiäđulávt  stivriđ  párnáá  kulttuurlâš  tiäđulâšvuođâ.  Ko olmooš iälá maaŋgâkulttuurlâš pirrâsist kuáhtáá sun piäiválávt nube kulttuur almonijd já iäruid.  Vâi olmooš  puáhtá  haldâšiđ  elimis  lááčá  sun  ohtâvuođâid  kulttuurlâš  iärui  kooskân  já  kiävttá  iäruid pyerrin  eellimhaaldâšmist.  Kulttuurlâš  tiäđulâšvuođáin  puáhtá  olmooš  iberdiđ  ereslágánvuođâi ohtâvuođâid. Maaŋgâkulttuurlâšvuođâ siäilum iähtun lii, et kulttuurij ereslágánvuođâi kooskâst lii 
Balto 2008:84, čujottum kirjeest Baer 2007.  Aikio 2007: 109, 113.  Balto 2008:58.  Aikio 2007:107, 52, 55-57. 
positiivlâš  ohtâvuotâ.  Kulttuurlâš  iärui  tiäduttem  toovvât  tom,  et  olmooš  karva  nube  kulttuurist puáttee  aašijd  ko  nabda  taid  lemin  varâlâžžân  jieijâs  kulttuurân.  Taat  tuálá  ovdâjurdemijd  já  taha máhđulâžžân  kulttuurlâš  olgoštem.  Tuše  soováášvuotân  viggee  maaŋgâkulttuurlâšvuotâ  ij  täähid kulttuurlâš  ige  ohtâgâsâi  koskâsâs  täsiáárvu.  Luándulâš  maaŋgâkulttuurlâšvuotâ  vuáđuduvá ohtsâšovdâsvástádâslâšvuotân, mast eres ohtâgâsah já kulttuureh láá täsiárvusiih. 
Keevâtlâš ovdâmeerhah maaŋgâkulttuurlâšvuođâ áárvustanemân já kulttuuribárdâs oovdedmân aarâhšoddâdmist:  
iäruid) já savâstâllâđ tain 
kulttuur ovdâsteijeiguin 
4.3. Säämi muusik, tanssâ, mainâsärbivyehi, taaidâ já kirjálâšvuotâ  
Säämi  musikist  lii  tehálâš  kulttuurlâš  já  siärvuslâš  merhâšume.  Lyeti,  juáigus,  leu´dd,  livđe  tâi nuorttâsämmilâš čiärrumärbivyehi puáhtá leđe ulmuu tobdomerkkâ, syelimâs mainâsij muštâleijee, ohtâvuođâ  huksejeijee,  hávskuuttellee,  rähisvuođâ  tubdâsteijee,  pilkkedeijee,  luándu  já  ellei kovvejeijee,  párnái  šoddâdeijee  tâi  riäidu  nube  ulmuu  muštemân  já  muurâštmân.  Säämi  muusik  ärbivuáválâš  häämist  lii  lappuuškuotmin  já  ton  oovdânpyehtim  já  hárjuttem  lii  kiäppánâm. Ärbivuáválâš  muusik  paaldân  lii  puáttám  iäláskâm  ärbivyehimuusik  uđđâ  häämist.  Ärbivuáválâš muusik  lii  ain-uv  sämmiláid  tehálâš  identiteet  symbool  já  oohtân čuákkejeijee  vyeimi. Ärbivyehimuusik iäláskitmân lii tehálâš, et aarâhšoddâdmist párnáást lii máhđulâšvuotâ kuullâđ já teivâdiđ muusik mätteid. 
Katriltanssâ  lii  puáttám  Ruošâ  kulttuurpirrâduvâi  pehti  nuorttâsämmiláid.  Nuorttâsämmilâš katriltanssâ  lii  neelji  paarâ  tanssâ,  moos  kuleh  nelji  almaa  já  nelji  nissoon.  Tanssâ  lii  paarâi koskâsâs savâstâllâm, mon miäđušt haidarmuusik tâi leu´dd. 
Säämi  muštâlemärbivuáhán  kulá  luándulávt  kielâlâš  olgospyehtim  riggodâh,  saanij  valje  já olgospyehtimij  maaŋgâhámásâšvuotâ.  Säämi  muštâlus  lii  távjá  uási  maidnii  muštoid,  muštâččem mastnii  tuođâlâš  tábáhtusâst  tâi  nube  mainâsist.  Muštâlusah  já  mainâseh  lohtâseh  távjá  soojijd, tábáhtussáid, ulmuid, pennuid, poccuid, jieškote-uvlágán pargoid já luándualmonáid. Säämi muusik 
Kovetaaidâ  lii  ohtâ  olgosadelemhäämi,  mii  oovded  párnáá  mielâkuvviittâs  já  ruokkâdvuođâ jiešolgosaddelmist.  Taaidâšoddâdem  viggâmužžân  lii  párnáá  persovnlâšvuođâ  maaŋgâpiälásii oovdedmân.  Párnáiguin  kolgâččij  kevttiđ  nuuvt  ennuv  rijjâ  koválâš  olgosadelem,  ko  máhđulâš. Ivnijd  já  haamijd  uápásmem  konkreetlâš  tiiŋgâi  pehti  lii  jo  aarâh  muddoost  jiärmálâš.  Taiduu vuovijguin  puáhtá  sämmilâšvuođâ  kieđâvuššâđ  maaŋgâpiälásávt.  Uccâ  párnáiguin  lii  tehálumos vuáttámušlâšvuotâ já aašij kieđâvuššâm kuuvij já porgâmij pehti. 
Säämi  sänikevttim  ärbivyehi  lii  nanos.  Párnáimainâs-  já  mainâsärbivyehi  sirdâšuvá  iänááš párnáikirjálâšvuođâst. Maaŋgâ säämi párnáikirje vuáđđun lii ohtâvuotâ argâmaailm já uáinimettum maailman  kooskâst.  Kiirjijn  luptân  uáinusân  sämikielâ  riggodâh,  mii  lii  tehálâš  ubâ kulttuurärbivyevi ibbeerdmân. 
Aikio 2007:74 – 96.  Lehtola 1997:96,104. 
Keevâtlâš ovdâmeerhah ärbivuáválâš tiäđu sirdemist, taaidâlâš vuáttámušâi já esteetlâš fiätu naanoodmist aarâhšoddâdmist:  
kevttim) 
Nils-Aslak Valkeapää: iivnij kevttim, symboliik Kerttu Vuolab: čuopâdemtekniikah, kollaašeh Merja Aletta Ranttila: Prinseskoveh Brita Marakatt-Labba: čäällimtekniik, mainâseh 
.  SOSIAALLÂŠVUOTÂ, SIERÂDEM, LIHÂDEM JÁ OPPÂM  
5.1. Oppâm, sierâdem já lihâdem   
Oppâm ilo šadda torvolâš já movtijdittee pirrâduvâst, mast páárnáš uážžu máhđulâšvuođâ jiečânâs, jieštoimâlâš  tutkâmân  já  porgâmân.  Juáháš  páárnáš  lii  persovnlâš  uáppee.  Vâi  jyehi  páárnáš puávtáččij  kavnâđ  jieijâs  vyevi  já  tađe  mield  ilo  oppâđ,  piäijoo  tiäddu  aarâhšoddâdmist maaŋgâpiälásâšvuotân  meiddei  oppâm  háárán.  Aarâhšoddâdem  pedagogâlâš  hástusin  lii  adeliđ páárnážân  jiärmálijd  já  maaŋgâpiälásijd  oppâmvuáttámušâid  kielâ  já  kulttuur  háárán  nuuvt,  et páárnáš tobdá taid tivrâsin já tuástá meid irâttiđ já feiliđ. 
Šoddâdemtooimâst  párnáá  aicâdem-  já  jiešárvuštâllâmnahcâ  ovdeduvvoo  maaŋgâpiälásávt. Páárnážân  iä  njuolgist  muštâl,  maht  monnii  ääši  kolgâččij  porgâđ  pic  stivrejeh  párnáá  pyerrin huámášum  toimâmvuáhán  addelmáin  sunjin  oonâid.  Ulmen  lii,  et  páárnáš  jieš  kihtâluvvoo árvuštâllâđ  jieijâs  pargo  puáttus  já  mättim  tääsi  nuuvt  tuođâlávt  ko  máhđulâš.  Ovdánâm árvuštâllâmnahcâ iššeed párnáá čuolmâtilálâšvuođâin. 
Párnáá  vijđessuárgásâšvuođâ  já  maaŋgâpiälásâšvuođâ  oovdedmân  máttááttuvvojeh  ääših ubâlâšvuottân  já  viggâmuš  lii  pyehtiđ  uáinusân  puoh  toos  kullee  ohtâvuođâid.  Šoddâdem  lii tiäđulâš,  ij  satummild  tábáhtuvvee.  Uđđâ  äšši čannoo  vuáttámušâi  pehti  ovdeláá  oppum  aššijd. Párnáá  kalga  finniđ  jieš  huámášiđ  moos  mii-uv  äšši čoonnâs  já  ton  vuáđuld  talle  hämmee ubâlâšvuođâid. Veikkâ stivrim ij lah meendugin  vuáđulâš, párnáá torvolâšvuođâtobdo ij huánnán. Párnáást  lii  ovttuu  torvon  kiinii  olmooš,  kiäst  puáhtá  koijâdiđ,  jis  jieš  ij  lah  peessâm  tuđâttettee puátusân tâi lii jieijâs árvuštâllâmpuátusist epivises. 
Balto 2008:53.  Aikio 2007:44-46 Säämi sierâdmeh vuáđuduveh iänááš luándun já iäláttâssáid. Luándust finnee ideaid, movtijdittem já  amnâsijd  sieráid.  Sierâdmeh  heiviittuvvojeh  iveaigijd  já  távjá  toh  spejâlisteh-uv  rävisulmui paargon kullee tooimâid. Sierâdem lii kreatiivlâšvuođâ vuáđu. 
Lihâdem lii páárnážân luándulâš vyehi uápásmuđ olssis, eres ulmuid já pirrâsân. Šoddâmpiirâs já piäiválâš  tooimah  kolgâččii  adeliđ  páárnážân  máhđulâšvuotâ  maaŋgâpiälásâš  luándust  liihâdmân.  Lihâdem  naanood  párnáá  tiäđulâšvuođâ  alnestis  já  oppâmist  tarbâšum  tááiđuid.  Páárnáš  taarbâš piäiválávt ucemustáá kyehti tiijme virkkuus lihâdem. Motoriseh vuáđutááiđuh láá väzzim, kaččâm, njuškim, leggistem, kiddâväldim, čiehčâm sehe časkem. Lihâdem- já sierâdemtilálâšvuođâin piäsá páárnáš  luándulávt  hárjuttâllâđ  sosiaallâš  tááiđuid.  Jieijâs  rummâš  hammim  taha  vuáđu rummâškove já mietimilâlâš ovdánem uáinun alnestis. 
Keevâtlâš ovdâmeerhah säämi sierâdmijn:   
5.2. Oovtâst toimâm já huolâttem   
Aarâhšoddâdem  aargâst  tipšo,  šoddâdem  já  oppâm  ij  pyevti  sierriđ  nubijnis,  pic  toh  teddâšuveh párnáá  táárbui  mield.  Aarâhšoddâdmist  peivi  lii  tilálâšvuođâid  tievâ,  main  páárnáš  uáppá  tooimâ pehti. Piäiválâš aargâ pargoin páárnáš uáppá ovdâsvástádâsvuotân já ulmemiäldásâšvuotân. Nuuvt tipšo,  šoddâdem  ko  oppâm-uv  ulmen  lii  išediđ  párnáá  porgâđ  já  jurdâččiđ  jieš  sehe  väldiđ ovdâsvástádâs.  Iärásij  kunnijâttem  já  vuotânväldim  sehe  sosiaallâš  tááiđuh  já  sierâdem  láá kuávdášlâš saajeest aarâhšoddâdmist. Páárnáš uáppá heiviittâllâđ, jyehiđ já toimâđ oovtâst. Rääjih suáppojeh  oovtâst  ubâ  šoddâdemsiärvus  kooskâ.  Ruossâlâstilálâšvuođah  stivrejuvvojeh savâstâlmáin párnái já rávisulmui kooskâ sovâdávt. 
Oovtâst toimâm lii ilo páárnážân já luhostume vuáttámušâid lii máhđulâš finniđ sierâdemen já uđđâ aašij oppâm pehti. 
5.3. Piäiválâš tooimah, purâdem já šoddâmpiirâs   
Páárnážân jiešvuođâlâš toimâmvyevih láá sierâdem, lihâdem, taaidâlâš vyettim já tutkâm, moi pehti páárnáš  puáhtá  nanodiđ  pyereestvajemis  já  ibárdâs  alnestis.  Párnáá  jiešvuođâlâš  toimâmvyevih váldojeh  vuotân  piäiválâš  tooimâin.  Piäiválâš  tooimâin  olášittojeh  taam  vuáváámist  mainâšum kulttuursiskáldâsah já áárvuh nuuvt, et páárnáš puáhtá tubdâđ jieijâs kielâ já kulttuur luándulâžžân uássin jieijâs eellim. Piäiválâš tooimâid olášittijn kiävttojeh iššeen sämisiärvus tiäđuh já tááiđuh. 
Purâdem lii uási párnái vuáđutipšo, šoddâdem já máttááttâs. Páárnáš movtijdittoo uápásmuđ uđđâ purrâmâšamnâsáid  já  smakkiđ  jieškote-uvlágánijd  purrâmâšâid.  Purâdem  lii  sosiaallâš  tááiđui hárjuttâllâm, mast páárnáš uáppá puorijd lattimvuovijd, eres ulmui vuotân väldim já anneeđ áárvust purrâmâš.  Páárnáš  movtijdittoo  jieštoimâlâš  purâmân  huáputtis,  torvolâš  já  máttááttâlmân mietimielâlâš pirrâsist. Purrâmâšvaljiimeh, purâdemtilálâšvuotâ, purrâmâšsaavah já munejurdâččemvyevih  stivrejeh  párnái  purrâmâšhárjánmij  ovdánem.  Sierâdemavveest  lii  tehálâš purrâmâšváálju  maaŋgâpiälásâšvuotâ,  šadoi, heđâlmij  já  muorjij  valjaas  kevttim,  timmâ  vuojah                                                   Stakes 2005:22-23.  STM 2005:9-10, 14. 
raavâdvuoijân,  vuojâttis  mielkki,  koskâpitái  kvaliteet,  juhâmušâi  jiärmáás  valjim  já snuotârdâllâmuđhij velttim. 
Párnáá  šoddâmpiirâs  kalga  leđe  fyysilâš,  psyykkilâš  já  sosiaallâš  tahhei  peeleest  taggaar,  et  tot oovded  párnáá  pyereestvaijeem,  tiervâsvuođâ,  šoddâm,  ovdánem  já  oppâm.  Eromâš  huámášume kiddejuvvoo  ohtâduv  šlamâtáásán.  Liävuttisvuotâ,  šlaamâ  já  liijkás  ennuv  sosiaallâš  ohtâvuođah loptejeh  párnáá  stressiherkkivuođâ  liijgás  ollâgân,  mii  uásild  puáhtá  vaikuttiđ  párnáá  fiätulâš  já kielâlâš ovdánmân, muušton, uáinun alnestis sehe sosiaallâš táiđoid. 
Šoddâmpirrâsist kiddejuvvoo huámášume torvolâšvuođâ já pääihinálásâšvuođâ lasseen toimâviistij toimâmvuotân, luándualdavuotân já toos, maht toh adeleh máhđulâšvuođâ säämi ärbivyevi sirdâšem luándulávt.  Toimâviistijn  lii  máhđulâšvuotâ  meid  jieškote-uvlágánij  säämi  tuojij  tuoijuunân. Toimâviistij aldasijn lii máhđulâšvuotâ láávu já eres sämmilij ärbivuáválij šiljorakânâsâi ceggiimân. Rievdâdmáin šiljopirrâs sämišiljopirrâsin puáhtá uásild nanodiđ párnáá kulttuuridentiteet já lääččiđ maaŋgâpiälásubboid kielâkevttimmáhđulâšvuođâid. 
6. SÄÄMI AARÂHŠODDÂDEM VUÁVÁM, OLÁŠUTTEM, STIVRIM JÁ ÁRVUŠTÂLLÂM   
6.1. Aarâhšoddâdemtooimâ vuávám   
Aarâhšoddâdemohtâduvâin  ráhtoo  ohtâdâhkuáhtásâš  toimâvuávám,  mii  vuáđuduvá  säämi aarâhšoddâdemvuáváámân  já  säämi  iveaigijd.  Vuávám  ruŋgon  láá  sämmilij  käävci  iveäigid,  moh kovvejeh  sämmilij  maailmkove.  Säämi  maailmkove  hámášuvá  já  iälá  argâpeeivi  pargoi  siste. Sämmilij  käävci  iheäigid  láá  tälvi,  kiđđâtälvi,  kiđđâ,  kiđđâkeesi,  keesi, čohčâkeesi, čohčâ  já 
čohčâtälvi. 
Páárnážân ráhtoo persovnlâš aarâhšoddâdemvuávám (aavu) ovtâspargoost párnáá vaanhimijguin tâi iärásij  párnáá  huolâttâsâst  västideijee  ulmuiguin.  Aavu  ulmen  lii  párnáá  ohtâgâslâš  já  vaanhimij uáinui  vuotânväldim  tooimâ  orniimist  el.  párnáá  vuáttámušah,  táárbuh  já  puátteevuođâ  uáinuh, párnáá mielâkiddiivâšvuođâ čuásáttuvah, nanoduvah já párnáá ohtâgâslâš torjuu já stivrim táárbuh. Aarâhšoddâdemvuáváámist suáppoo vaanhimijguin ovtâspargo toimâmvuovijn. Páárnáš jieš puáhtá meiddei  uásálistiđ  aarâhšoddâdemvuávám  rähtimân  já  árvuštâlmân  vaanhimij  já  pargojuávhu oovtâst sooppâm vuovvijn. 
Aarâhšoddâdemohtâduvâin uárnejeh merikoskâsijd vuávámčuákkimijd perruiguin. Ohtâdâhkuáhtásâš  tooimâ  vuáváámist  já  olášutmist  kevttih  vijđásubbooht  iššeen  ubâ  sämisiärvus. Aarâhšoddâdemtooimâ vuáváámist pargeh ovtâspargo meid jieškote-uv sämiohtâduvâi kooskâ sehe jieijâs  kieldâst  já  ubâ  sämikuávlust.  Ulmen  lii  lääččiđ  pissoo  viärmáduv  sämikuávlun,  mii  jieijâs uásild puáhtá torjuu paargon já lasseet säämi aarâhšoddâdemtooimâ siskáldâs ovdedemmáhđulâšvuođâid. 
Ohtâdâhkuáhtásâš toimâvuávám tuálá siste el. čuávvoo aašijd: 
- almolâš ulmeh  - šoddâmpirrâs kuvvim - sämikielâ oppâm ulmeh já riäiduh 
STM 2004:3, 150.  Keltikangas-Järvinen 2009.  Helander 2000:172, čujottum kirjeest Magga 2004:20  STM 2009: 32. 2002:9 
- kulttuuráárvui olášuttem keevâtlâš toimân ihejuurrâm mield - ovtâspargo vaanhimijguin, suvváin já eres pelijguin - tooimâ árvuštâllâm já kuávdášlâš ovdedemčuásáttuvah 
6.2. Aarâhšoddâdem olášuttem  
Párnái peivitipšo lii vuáđupalvâlus, mon ornim lii kieldâ kenigâsvuotâ já mon ruttâdem tábáhtuvá iänááš ohtsâškode vaarijn. Ohtsâškode pargon lii tähidiđ kvaliteetlávt šiev peivitipšo finnimvuođâ nuuvt,  et  puohâin  párnáin  lii  máhđulâšvuotâ  uásálistiđ  palvâlussáid  peerusthánnáá  perruu sosioekonomâlâš  tâi  eres  ohtsâškodálâš  sajattuvâst  tâi  aassâmsaajeest.  Palvâlusah  kalgeh  leđe maaŋgâpiälásiih já sierânâs palvâlushaamij täsipiälásâš oovdedmist kalga huolâttiđ. Sämikielâlâš vuáđupalvâlusâi  pyevtitmist  västideh  vuosâsajasávt  sämikuávlu  kieldah.  Eenikielâlâš  palvâlusâi pyevtittem lii kuittâg lahâaasâtmist miäruštâllum puohâi Suomâ kieldâi vuáđupargon. Meid seervih láá uásálistám merhâšittee vuovvijn sämikielâlâš palvâlusâi pyevtitmân. 
Sämikuávlust  uárnejuvvoo  säämi  peivitipšo  já  kielâpiervâltoimâ  iänááš  juávkkupeerâpeivitipšon. Tuše  Ucjuv  kieldâst  tuáimá  tavesämmilâš  peivikiäčču.  Juávkkupeerâpeivitipšohäämi  lii  teddâšum válduášálâš toimâmháámán mii vuáđuduvá kuhes koskáid já škuávlejum pargojuávhu finnimvuotân. Meid sämikielâlâš peivitipšo táárbu molsâšuddâm já uceh páárnášmereh sijdâimield láá vaikuttâm juávkkupeerâpeivitipšohäämi  lassaanmân.  Pääihist  tábáhtuvvee  säämi  peerâpeivitipšo  ij  lah sämikuávlu kieldâin finniimist. 
Sämikuávlust  láá  Roovvâdmáánu  2009  tiäđui  mield  sämikielâlâš  aarâhšoddâdempalvâlusâi pirrâduvâst ohtsis 104 párnážid, main sämikielâlâš peivitipšoost 71 párnážid já kielâpiervâltooimâst 33 párnážid. Sämikielâlâš  peivitipšo párnái meeri lii majemuu 5 ive ääigi lasanâm Aanaar já Ucjuv kieldâin já kiäppánâm Iänuduv kieldâst. Sämikuávlu ulguubeln sämikielâlâš olespiäiválâš peivitipšo lii finniimist Ruávinjaargâst, mast láá 7 párnážid. Oulust tuáimá sämikielâlâš aarâhšoddâdemkerho, mast láá mieldi 5 párnáá. 
6.3. Aarâhšoddâdem stivrim   
Sämikielâlâš  peivitipšo  já  kielâpiervâltoimâ  kuleh  sämikuávlu  kieldâin  sosiaaltooimâ  tâi 
čuovviittâstooimâ  haldâttâs  vuálásâžân.  Säämi  aarâhšoddâdem  stivrim  tábáhtuvá  Suomâst  iänááš 
suomâkielân, Ucjuv kieldâst tuáimá sämikielâlâš aarâhšoddâdemstivrejeijee. Aarâhšoddâdemstivriimist västideijee pargojuávkku visásmit, et sämmilij aarâhšoddâdemohtâduvâi toimâ  tuárju  sämipárnáá  jieijâs  kielâ  já  kulttuur  paijeentoollâm  já  ovdedem.  Aarâhšoddâdmist västideijee  pargojuávhust  kolgâččij  leđe  kelijdeijee  sämikielâ  já  kulttuur  tubdâm  sehe  tiätu maaŋgâkielâlâššoddâdmist. Säämi aarâhšoddâdem stivriimist pargoo ovtâspargo Sämitiggijn. 
6.4. Tooimâ árvuštâllâm   
Aarâhšoddâdempalvâlusâi  árvuštâllâm  olášittoo  oovtâst  párnáin  já  suu  vaanhimijguin,  suvváin, pargojuávhoin  já  ovtâspargopelijguin.  Šoddâdem  lii čonâsâm  kulttuur  já  ohtsâškode  nubástusân. Toimâpirrâs  nubástusah  vaikutteh  aarâhšoddâdemtooimâ  olášuttem  juátkojeijee  árvuštâlmân,  ton miäldásâš  tooimâ  oovdedmân,  uulmij  aasâtmân  já  olášutmân.  Aarâhšoddâdem  siskáldâs árvuštâllâm  iššijn  ovdeduvvoo  aarâhšoddâdem  aargâ  tooimâ  nuuvt,  et  aarâhšoddâdem  puávtáččij västidiđ  jyehi  párnáá  tárboid  já  aarâhšoddâdem  ohtân  palvâlushäämmin  perrui  tárboid  nuuvt pyereest ko máhđulâš.                                                   STM 2002  STM 2009: 49. 
Árvuštâllâm olášuttem uásild kolgâččij ohtâdâhkuáhtásâš vuáváámist miäruštâllâđ maht tiäđu kalga nuurrâđ,  kiäh  árvušteleh,  kuás  já  maht.  Tooimâ  árvuštâlmân  kulá  meiddei  párnáá  aicâdem  já  suu aargâ uáinojeijen toohâm kirjiimáin páárnážân kullee huámášuumijd. Aicâdem iššeed šoddâdeijee huámášiđ  párnáá  ovdánem  muddoid  já  ohtâgâslâš  jiešnaalijd.  Tilálâšvuođâin,  main  šoddâdeijest paijaan  huolâ  párnáást,  lii  eromâš  tehálâš  orostiđ  aicâdiđ  párnáá  tooimâ  já  tast  tábáhtum nubástusâid.  Piäiválâš  aicâdem  addel  mávsulâš  tiäđu  vaanhimáid.  Aicâdem  já  dokumentistem  láá meiddei  šiev  riäiduh  párnáá  uásálâšvuođâ  oovdedmist.  Šoddâdeijee  aaicâd  meid  párnái mielâkiddiivâšvuođâ čuásáttuvâid  vâi  puávtáččij  vuáváđ  tooimâs  páárnášvuálgulubbon  kyeđimáin saje  párnáá  jieijâs  iävtuttâssáid.  Párnáá,  vaanhimij  já  suuvâ  adelem  macâttâs  iššeed  pargojuávhu tiäđuštiđ mast lii luhostum já mast lii ovdedem tárbu. Árvuštâllâm tuálá siste el. - párnáá ohtâgâslâš já kielâlâš ovdánem árvuštâllâm - árvuštâllâm tast, maht säämi kulttuuráárvuh olášuveh keevâtlâš toimân - aarâhšoddâdem, vaanhimij já suuvâ šoddâdemovtâspargo árvuštâllâm - árvuštâllâm tast, maht tooimâ organisistem já ornim tuárjuh párnáá olesváldálâš  pyereestvaijeem. 
Pargojuávhu  árvuštâllâm  riäidun  láá  aicâdem,  dokumentistem,  jieijâs  pargo  árvuštâllâm, ovdedemsavâstâlmeh  ovdâulmuin,  ohtâdâhkuáhtásiih  pargosaječuákkimeh  já  ubâ  kieldâ  säämi aarâhšoddâdem pargočuákkimeh. 
Säämi  aarâhšoddâdemvuávám  siskáldâsâst  já  toimâmvuođâst čuákkejuvvojeh  vuávám  vuáđđun macâttâsah  Tave-Suomâ  sosiaalsyergi  mättimkuávdáá  tooimâst.  Säämi  aarâhšoddâdem ovdedempargoost acâttâs pehti finnejum tiäđoin puáhtá ávhástâllâđ. 
6.4. Torvâlâšvuođâvuávám  
Peivitipšo torvolâšvuođâvuáváámân kuleh nuuvt pargei ko párnáid-uv kyeskee lahâaasâtlâš já eres torvolâšvuođâ já tiervâsvuođâ kyeskee vuáváámeh. Peivitipšolaahâ kenigit toimâohtâduv huolâttiđ peivitipšo torvolii orniimist. 
Peivitipšo torvâlâšvuođâvuávám lii piäluštâsvuáváámist vijđásub olestorvolâšvuođâ pyereedmân já tolâmân sihtejeijee äššikirje. Torvâlâšvuođâvuáváámist lii meeri árvuštâllâđ tooimâ äštee vaarâid já 
čielgiđ  tooimâ  riiskâid  väldimáin  vuotân  peivitipšo  asâttellee  laavâi  kuávdášlâš  vátámâšâid, 
toimâohtâduv pargosuojâlem toimâohjelm sehe pargotiervâsvuođâhuolâttâs pargosaječielgiittâsâid. Tarkkuustâllâm  pirrâdâhân  kuleh  el.  toimâohtâduv  pargojuávkku,  tipšo  párnááh,  toimâohtâduvâst kolliistellee ulmuuh, toimâohtâduv šiljo já visteh sehe toimâriäiduh já aldaipiirâs. 
Säämi  aarâhšoddâdemohtâduvâin  olášittum  kulttuurân  kullee  maaŋgâpiälásâš  toimâ  párnáiguin  el. tulâstâllâm,  sierâlágán  tábáhtussáid  já  mađhijd  uásálistem  váátá  muneorniistâlmijd,  ovtâspargo  já torvolâšvuođâaašijd  vuotânväldee  vuávám  sehe  tuárvi  pargojuávkkuresurssijd.  Maađhijd  puáhtá orniđ  ovtâspargoost  párnáin  perruin,  suvváin  já  reesuurspargojuávhoin,  mut  meiddei  täin tilálâšvuođâin kalga tooimâst västideijee pargojuávkku čielgiđ ovdâsvástádâs- já torvolâšvuođâkoččâmâšâid  vaanhimijguin  muuneeld.  Aarâhšoddâdemohtâduvâin  ráhtojeh  párnái jođettemravvuuh  sehe  suáppojeh  táárbu  mield  oovtâst  párnái  vaanhimijguin  kirjálávt  párnái uásálistmist el. moottorkiälkká-, kärbis- ye. mađhijd já tain vaattum torvopiergâsijn (torvokapereh, kááijumliivih). 
6.5. Sierânâs toorjâ aarâhšoddâdmist   
Jyehi  párnáá  šoddâm,  ovdánem  já  oppâm  lii  ohtâgâslâš.  Páárnáš  puáhtá  tarbâšiđ  torjuu  fyysilâš, tiäđulâš,  táiđulâš,  tobdoeellim  tâi  sosiaallâš  ovdánmis  uásisuorgijn.  Torjuu  tárbu  puáhtá  šoddâđ talle, ko párnáá šoddâmtileh aštâšuveh tâi toh iä turvii suu tiervâsvuođâ já ovdánem. Eromâšávt aarâhšoddâdem já ravviittâh kolgâv toimâđ čovgâ ovtâspargoost párnái oppâmvädisvuođâi já arâhis torjuu táárbu tubdâmist. 
Ko  vaanhimeh  tâi  aarâhšoddâdempargojuávkku  äiccih  párnáá  ovdánmist  ájánem  tâi  spiekâstem, kalga  savâstâllâđ  oovtâst,  mii  párnáá  ovdánmist  lii  ohtâgâslâš  tâi  persovnlâšvuođâ  jiešnaalijd  já mast  lii  torjuu  tárbu.  Tooimâ  vuolgâsajeh  láá  párnáá  ohtâgâslâšvuođâ  vuotânväldim  já  jieštobdo nanodem. Ávusvuotâ já luáttámušlâš tile párnáá vaanhimij já pargojuávhu kooskâst lääččih vuáđu tuáimee ovtâspaargon párnáá pyerrin. Táárbu mield puáhtá árvuštâllâm toorjân haahâđ äššitobdee ciälkkámuš  vaanhimijguin  sooppum  vuovvijn.  Tárbulijd  toorjâtooimâid  puáhtá  algâttiđ  tállán  ko torjuu tárbu lii aiccum. 
6.6. Ovdâmáttááttâs  
Ovdâmáttááttâs  lii  uási  aarâhšoddâdem. Kieldâst  lii  laahân  vuáđuduvvee  kenigâsvuotâ  orniđ ovdâmáttááttâs.  Ovdâmáttááttâs  puáhtá  orniđ  jo-uv  peivitipšoost  tâi  škoovlâst. Talle  ko ovdâmáttááttâs  uárnejuvvoo  peivitipšosaajeest,  ovdâmáttááttâsân  heiviittuvvoo  tievâsmittee  uássin meiddei peivitipšo lahâasâttâs. 
Sämikuávlust sämikielâlâš ovdâmáttááttâs uárnejuvvoo vuáđumáttááttâs ohtâvuođâst. Ovdâmáttááttâs  olášittoo  vuáđumáttáátâslaavâ  mield.  Ovdâmáttááttâs  máttááttâsvuávám vuáđustâsah stivrejeh  väldikodálávt  ovdâmáttááttâs  siskáldâs,  kvaliteet  já  páihálij máttááttâsvuáváámij rähtim. Sämikielâiguin adelum ovdâmáttááttâs kielâlâš ulmeh láá siämmááh ko eres-uv  ovdâmáttááttâsâst.  Páárnážân  kalga  šoddâdem  já  máttááttâs  iššijn  adeliđ  máhđulâšvuotâ oppâđ meiddei säämi kulttuuräärbi. Máttáátâs tiäduttâssyergih láá säämi kulttuur, eromâšávt juáigus já  tyejeh,  iäláttâsah,  eellimvyehi  já  páihálâš  luándu.  Kielâlâš  já  kulttuurärbivyevi  jotkum  kalga ovdediđ ovtâspargoost páihálijn siärváduvváin.   
7. OVTÂSPARGO JÁ OVDÂSVÁSTÁDÂS  
7.1. Šoddâdemkyeimivuotâ vanhimijguin já suvváin  
Šoddâdemkyeimivuotâ  lii  koskâvuotâ,  mast  pargojuávkku,  vaanhimeh  já  párnáá  huolâtmân uásálistee ulmuuh tiäđulávt čonâseh párnáá šoddâm, ovdánem já oppâm tuárjumân. Kyeimivuođâst vaanhimeh,  suuhâ  já  pargeeh  láá  täsiviärdásiih,  mut  jieškote-uvlágáneh  párnáá  tobdeeh.  Párnáá pääihi  já  aarâhšoddâdempalvâlusâi  noonâ  ovtâspargo  tuárju  párnáá  jienâ  kullum.  Párnáást  lii vuoigâdvuotâ uásálistiđ, vaikuttiđ já šoddâđ kuulluđ jyehipiäiválijn puđâldâsâin já sierâdmijn. 
Párnáin,  perruin  já  pargojuávhoin  savâstâlmij  vuáđuld  ráhtoo  párnáá  aarâhšoddâdemvuávám. Aarâhšoddâdem  tooimâ  já  vuáváámij  rähtidijn  torvejuvvojeh  vaanhimij  já  párnái vaikuttemmáhđulâšvuođah peivitipšo oovdedmân já árvuštâlmân. 
Stakes 2005:35.  Máttááttâshaldâttâs 2000:17. 
Kyeimivuotâ váátá meiddei tom, et kuohtuin uásipeelijn lii tuárvi tiätu nubijdis šoddâdemuáinuin já 
lii áámmátlâš ovdâsvástádâs pieijâđ joton já toollâđ šoddâdemkyeimivuođâ. 
7.2. Maaŋgâáámmátlâš ovtâspargo  
Aarâhšoddâdem,  ravviittâh,  ovdâmáttááttâs  já  vuáđumáttááttâs  taheh  párnáá  ovdánem  tááhust systemáátlávt  ovdáneijee  ubâlâšvuođâ.  Párnáá  šoddâm  já  ovdánem  jotkum  turviimân čovgâ ovtâspargo ravviituvâi, škoovlâi já aarâhšoddâdempalvâlusâi kooskâst lii tehálâš.   Meid ravviittuv pargon lii  ovdediđ  párnáá  šoddâm,  ovdánem  já  oppâm  sehe  tuárjuđ  vaanhimijd  sii päikkišoddâdmist.  Sosiaal-  já  tiervâsvuođâministeriö  avžut,  et  peivitipšo  já  párnáiravviittuv kooskâst  láá  oovtâst  sooppum  ovtâspargo-  já  tiäđulonottemvuáháduvah.  Maaŋgâin  ohtâduvâin  lii ovdedum  3-  já  5-ihásij  párnái  ovdánem čuávumân  vaanhimij,  ravviittuv  já  peivitipšo ovtâspargomalli.  Ovtâspargo  lii  išedâm  peivikiäččupargeid  ovdiist  pyerebeht  tiäđuštiđ  párnáá ohtâgâslâš  torjuu  táárbuid.  Tehálâš  aarâhšoddâdeijei  ovtâspargokyeimin  tuáimih  vaanhimij lasseen  el.  párnáiravviittâh,  škovlâ,  psykoloog,  sosiaal-  já  peerâpargeeh,  sárnum-,  toimâ-  já fysioterapeut, sierâlágán maaŋgâáámmátlâš pargojuávhuh, pänitipšo, servikodde já seervih. 
7.3. Kuávlulâš já raajijd rastaldittee ovtâspargo  
Aarâhšoddâdmist pargoo ovtâspargo páihálâš, kuávlulâš, raajijd rastaldittee já algâaalmugtääsist. 
Sämmilij palvâlusâi ovdedemhaavâ ääigi lii sämikuávlu pargojuávhust pajanâm tárbu ovtâspargoost vuáváđ  já  ovdediđ  säämi  aarâhšoddâdemtooimâ.  Pargei  koskâsii  mättim  lonottem  oovded  meid jieijâs  pargo  ovdedem.  Säämi  aarâhšoddâdem  ovdedemen  juátkim  váátá  merikoskâsijd viármádâhkuáhtáámijd.  Aarâhšoddâdemohtâduvah  kalgeh  pyehtiđ  toollâđ  ihásávt  ovdedem-  já vuávámtilálâšvuođâid,  main  pargeeh  pyehtih  oovtâst  suogârdiđ  maht  säämi  kulttuuráárvuh pyeremustáá olášuuččii aargâ šoddâdemvuáháduvâst. 
Ovtâspargo páihálij kulttuurtuáimeiguin naanood párnái ohtâvuođâ jieijâs kielân já kulttuurân. Ličij pyeri, et páiháliih kulttuurtuáimeeh váldáččii toimâstis vuotân meiddei aarâhšoddâdem táárbuid. 
Tavesämikielâ  lii  ohtsâš  kielâ  Tave-Kaaloot  kuávlu  sämmilij  koskâvuođâst  já  nuorttâsämikielâ Ruošâst já Suomâst ässee nuorttâsämmilij koskâsvuođâst. Sämmiláid raajijd rastaldittee ovtâspargo lii  luándulâš  já  juátkojeijee.  Aarâhšoddâdemohtâduvâi  ohtâvuođâtoollâm  raajij  paijeel  sämmilij peivikiäjuiguin  naanood  sämmilij  oohtânkulluuvâšvuođâ  tobdo  já  kulttuurij  tubdâm.  Sämikuávlu kieldâin láá sopâmušah Ruotâ já Taažâ aldakuávlu kieldâiguin aarâhšoddâdempalvâlusâi uástimist rääji paijeel. 
Meid  eres  algâaalmugijn  láá  siämmáálágáneh  hástuseh  jieijâs  kielâ,  kulttuur  já  siärvuslâšvuođâ paijeentolâmân já naanoodmân. Aarâhšoddâdempargojuávhu lii pyeri uápásmuđ eres algâaalmugij  puorijd vuáválâšvuođáid kielâ já kulttuur sirdemân puáttee suhâpuolváid. Algâaalmugovtâspargo lii algâttum párnáikulttuur uásild säämi párnáikulttuurkuávdáá tooimâst. 
8. SÄÄMI AARÂHŠODDÂDEM OVDEDEM  
Algâaalmug kielâi uhkevuálásâšvuotâ váátá virgeomâháin positiivlâš sierânâskohtâlem, moin kielâi siäilum já uđđâ suhâpuolváid sirdâšume puáhtá turviđ. Vuáválâš kielâ- já kulttuuriäláskittemohjelm 
rähtim aarâhšoddâdmân já vuáđumáttááttâsân išedičij macâttiđ sämikielâ ton monâttâm sämmiláid sehe toohâđ sämikielâin sämmilâšohtsâškode kyeddee vyeimivääri. 
Säämi aarâhšoddâdem hástusin lii eromâšávt nuorttâ- já aanaarsämikielâlâš aarâhšoddâdemmateriaal  rähtim.  Säämi  materiaalpaaŋki  ovdedem  interneetin  lii  tehálâš sämikielâlâš  aarâhšoddâdemmateriaal čokkiimân  oohtân  aarâhšoddâdempargojuávhu  já  vaanhimij kiävtun. 
Aarâhšoddâdem  siskáldâs  ovdedem  lii  vuáđupargo  uássin  porgum  pargo. Pedagogâlâš  tooimâ 
iävtui  oovdedmân  lii  tehálâš  kiddiđ  huámášume  uccâjuávhui  hammimmáhđulâšvuotân,  tooimân, soojijd  já  riäidoid.  Pargojuávhu  porgâmtile  ađai  pargopirrâs  oovdedmân  lii  tehálâš  väldiđ  vuotân pargojuávhu škovlimmáhđulâšvuođâid já pargoost vaijeem. Pargojuávkku taarbâš torjuu já stivrim sämikielân já kulttuurân kullee pedagogâlâš vuáválâšvuođâi tubdâmist, árvuštâlmist já oovdedmist. Jieijâs  pargo  ovdedem  iššeed  uáiniđ  pargo  uđđâ  uáinimčievâst,  luptiđ  ton  áárvustanneem,  tubdâđ jieijâs mättim sehe oppâđ uđđâ pargovuovijd. 
Ovdedemen  hástusin  láá  sämmilij  palvâlusâi  ovdedemhaavâ  ääigi  laaččum  ovdedemviärmáduv paijeentoollâm,  ovtâspargoiävtui  turvim  sehe  pargojuávhu  já  vaanhimij  uásálâšvuođâ  nanodem ovdedempargoost.  Aarâhšoddâdem  stivriimist  já  joođeetmist  västideijee  peelijn  lii  meiddei kuávdášlâš rooli ovdedempargo ovdánmist. 
Sämmilij palvâlusâi ovdedempargoost lii luptânâm uáinusân resurssij vááijuvvuotâ, mii taha vädisin ovtâspargo  porgâm  já  tooimâ  ovdedem.  Sämikuávlust  lii  tárbu  ubâ  kuávlu  ohtsii  säämi aarâhšoddâdemstivrejeijei.  Aarâhšoddâdemstivrejeijee  pargoid  kulâččii  peivitipšo,  kielâpiervâlij, ovdâmáttááttâs  já  ovtâspargo  ravviituvâigin  sehe  stivrim  já  tieđettem  sämikielân,  kulttuurân, šoddâdmân já maaŋgâkielâlâšvuotân kullee aašijn. 
8.1. Aarâhšoddâdem pargojuávhu finnimvuotâ, škovlim já mättim  
Säämi  aarâhšoddâdem  styeremus  hástusin  lii  sämikielâlâš  škuávlejum  pargojuávhu  finnimvuotâ. Sämmilijn  vuolgâsoojijn  vuávájum  áámmátlâš  já  ollâtääsi  škovlim  kolgâččij  pyehtiđ  oppâđ sämikuávlust. Suomâst ij uárnejuu sämikielâlâš aarâhšoddâdemsyergi škovlim. Oulu ollâopâttuvâst, máttáátteijeeškovlimlájádâsâst lii tiätumeeri (2 saje) algâalgâlâš sämikielâlâš párnáikärdimáttáátteijeeocceid suomâkielâlâš škovliittâsân. Aldemus säämi aarâhšoddâdemmáttááttâs  fällee  ollâškovlâ  lii  Tave-Taažâst.  Suomâpele  sämikielâlijn  lii vuoigâdvuotâ ucâluđ Taažân luuhâđ párnáikärdimáttáátteijen.   
Säämi  máttááttâskuávdáást  Anarist  lii  uárnejum  sosiaal-  já  tiervâsvuođâsyergi  vuáđututkosân jođetteijee  aldatipšooškovlim  ive  1997  rääjist.  Škovlim  lii  helppim  eenikielâlâs  škuávlejum pargojuávhu  finnim.  Máttááttâsvuáváámân  kuleh  puohháid  ohtsâžžân  tuše  2  oppâoho  sämikielâ máttááttâs já 2 (oo) maaŋgâkulttuurlâšvuotâ oopah. Rijjâ väljejum oppáid (10 oo) puáhtá siskáldittiđ sämikielâ  já  kulttuur  oopâid.  Sämikuávlust  uárnejum  škovliimáid  kolgâččij  siskáldittiđ čuuvtij eenâb sämikielâ já kulttuur oopâid. 
Aarâhšoddâdempargojuávhu  pargoh  láá  pedagogâlávt,  sosiaallávt  já  ohtsâškodálávt  muttum vätteebin.  Párnái  kielâtááiđu  sierâlágán  tääsi  já  ohtâgâslâš  táárbuh  asâtteh  pargeid  jieijâs lasehástusijd.  Aarâhšoddâdmist  rävisulmui  koskâsâš  koskâvuođah  já  pargoost  vaijeem  spejâlisteh párnáid  já  tipšosaje  tilán  já  pirrâdâhân.  Lii  tehálâš  lemniđ  pargojuávhu  pargoost  vajemân,                                                   Heinämäki 2007:10, 13.  STM 2007:54. 
pargostivriimân  já  škovliidâtmân.  Lii  pyeri,  et  šoddâdeijee  suogârdâl  jieijâs  toimâmvuovijd  já savâstâl jieškote-uvlágán tilálâšvuođâi tovâttem tobdoin já reagistemvuovijn. 
Aarâhšoddâdempargojuávkku taarbâš torjuu já mättim nanodem - pedagogâlâš vuáválâšvuođâi já vuovij árvuštâlmist já oovdedmist  - oovtnálásittemproosees vaikuttâsâi já vuáháduvâi tubdâmist; maht toh stivrejeh jurdâččem já tooimâ (kolonialism) - párnái sämikielâ já kulttuur naanoodmist  - sämikielâin já kulttuurijn - jieijâs säämi áámmátidentiteet naanoodmist - säämi  kulttuur  vuolgâsoojijn  tábáhtuvvee  aarâhšoddâdem  uulmij,  siskáldâs  já  tooimâi vuáváámist - kulttuuribárdâs merhâšuumeest kielâ já kulttuur siäilutteijen - maaŋgâkielâlâšvuođâšoddâdmist. 
Sämmilij  palvâlusâi  ovdedemhaavâ  ääigi  lii  ittáám  tárbu  vuáváđ  já  orniđ  škovlim kielâpiervâlpargojuávhoid já vaanhimáid sämikielâ já kulttuur iáláskitmist. 
Balto 2008:62.  Sämitigge 2008, čujottum kirjeest SSG 
8.2. Aarâhšoddâdempalvâlusâi maaŋgâhámásâšvuotâ  
Sämmilij peerâ- já pargoeellim oohtânheivitmân kolgâččij ovdediđ sämikielâlâš aarâhšoddâdempalvâlusâi  maaŋgâhámásâšvuođâ  orniimáin  ávus  kerho-  já  sierâdemtooimâ  sehe uásiáigásijd aarâhšoddâdempalvâlusâid. Maaŋgâhámásâžžântoohâm adeličij pyerebeht máhđulâšvuođâ  sämmilij  ärbivuáválijn  já  kuálusiäláttâsâin  áigápuáđus  finnejeijee  perrui  táárbui vuotânväldimân peivitipšoaaigij orniistâlmist já tipšohaamij olášutmist. 
Käldeeh:  
Lahtoseh:  
Lahtos 1. Aarâhšoddâdem stivrejeijee sopâmušah já laavah Lahtos 2. OA párnáá vuoigâdvuođâi sopâmuš uánihávt (käldee: http://www.lapsiasia.fi/lapsen_oikeudet) Lahtos 3. Sämikielâlâš aarâhšoddâdemohtâduvah Suomâst Lahtos 4. Säämi aarâhšoddâdemvuávám rähtimân uásálistám ulmuuh  
Lahtos 1.   Aarâhšoddâdem stivrejeijee sopâmušah já laavah  
Aalmugijkoskâsiih sopâmušah  
Aarâhšoddâdem arvuvuáđu linjejeh maaŋgah aalmugijkoskâsiih sopâmušah. Suomâ lii ratifisistám maaŋgâid  aalmugijkoskâsijd  sopâmušâid,  moiguin  tot  lii čonâsâm  sämmilij  kielâ  já  kulttuur siäilutmân  já  oovdedmân.  Tágáreh  láá  el.  Kuávlulâš  kielâid  tâi  ucceeblohokielâid  kyeskee Eurooplâš  vuáđukirje  (SopS  23/1998)  já  Aalmuglâš  ucceeblovoi  suojâlem  kyeskee raamialmossopâmuš (SopS 2/1998), KP-sopâmuš (SopS 7/1976) já Párnáá vuoigâdvuođâi sopâmuš (SopS60/1991).  Ive  2007  tuhhiittum  OA  algâaalmugijd  kyeskee  julgáštus čuujoot  mooraallâš äššikirjen sunde meiddei algâaalmugij olmoošvuoigâdvuođâi ovdánmân puátteevuođâst. 
Párnáá  vuoigâdvuođâi  sopâmuš  kenigit  sopâmušriijkâid  turviđ  párnáid  uási  ohtsâškode vyeimivaarijn,  vuoigâdvuođâ  uásálistiđ  jieijâs  kyeskee  miärádâstohâmân  já  ohtsâškodde-elimân sehe  vuoigâdvuođâ  suoijâlmân  já  huolâtmân.  Peivitipšoost  párnáá  uásálâšvuođâst  lii  saahâ siärvusân kulâmist já toos vaikutmist. Sopâmušâst tiäduttuvvoo párnáá hiäđu uáinimčievâ puohâin párnáá kyeskee tooimâin. 
Suomâ lahâasâttâs  
Vuáđulaavâ vuáđuvuoigâdvuođânjuolgâdusâin aarâhšoddâdem olášutmist kuávdášlâš vuoigâdvuođah  láá  oovtviärdásâšvuotâ,  olmoošáárvu  luávkkááhánnáávuotâ,  ohtâgâs  rijjâvuođâ  já vuoigâdvuođâi turvim, oskoldâhrijjâvuođâ, párnáá vuoigâdvuotâ uásálistiđ já vaikuttiđ jieijâs aargâ já ovdánemtääsi tááhust tehálâš aššijd sehe kielâlâš já kulttuurlâš vuoigâdvuođah. 
Suomâ vuáđulaavâ mield lii sämmilijn algâaalmugin vuoigâdvuotâ paijeentoollâđ já ovdediđ jieijâs kielâ  já  kulttuur    (PL  17.3  §).  Almolâš  vääldi  kenigâsvuottân  lii  vuáđulaavâ  22  §:n  mield  turviđ vuáđuvuoigâdvuođâi  já  olmoošvuoigâdvuođâi  olášuttem.  Sämmilij  vuáđuvuoigâdvuođânjuolgâdus oovtâst 22 §:jn kenigit almolâš vääldi tuárjuđ säämi algâaalmug jieijâs kielâ já kulttuur ovdedem. Sämmilij kielâlâš vuoigâdvuođâin lii asâttum säämi kielâlaavâst (1086/03). 
Eres  aarâhšoddâdmist  almolâš  linjiimeh  já  laavah,  maid  kalga  väldiđ  vuotân: oovtviärdásâšvuođâlaahâ,  laahâ  sosiaalhuolâttâs  äššigâš  sajattuvâst  já  vuoigâdvuođâin,  laahâ sosiaalhuolâttâs  áámmátlâš  pargojuávhu  tohálâšvuođâvátámâšâin  já  aarâhšoddâdemvuávám vuáđustâsah. 
Laahâ párnái peivitipšoost  
Párnái  peivitipšoost  adelum  laahâ  (875/1981)  kenigit  kieldâid  huolâttiđ  tast,  et  párnái  peivitipšo puáhtá adelil párnáá eenikieláin ađai sämikieláin (11 §). 
Párnái  peivitipšoost  adelum  asâttâs  (239/1973)  1  a  §  (1336/1994)  mield  párnái  peivitipšo šoddâdemulmijd  kulá  eres  lasseen  sämmilij  jieijâs  kielâ  já  kulttuur  tuárjum  ovtâspargoost áášánkullee kulttuur ovdâsteijeiguin. 
Lahtos 2.   OA PÁRNÁI VUOIGÂDVUOĐÂI SOPÂMUŠ LYHYESTI  
1. Juáháš vuálá 18-ihásâš lii páárnáš. 2. Párnáá vuoigâdvuođah kuleh jyehi páárnážân.  
Oovtâgin párnáá ij uážu olgoštiđ suu tâi suu vaanhimij jiešvuođâi, uáivilij tâi algâpuáttim  keežild. 
3. Párnáid kyeskee miärádâsâi tovâdijn kalga ain  
vuosmužžân väldiđ vuotân párnáá hiäđu. 
4. Staatâ kalga olášutteđ párnáá vuoigâdvuođâi sopâmuš  
meridem vuoigâdvuođâid. 
5. Staatâ kalga kunnijâttiđ vaanhimij tâi párnáá eres  
huolâtteijei ovdâsvástádâs, vuoigâdvuođâid já kenigâsvuođâid párnáá šoddâdmist. 
21. Párnáá puáhtá adoptisistiđ, jis tot lii suu tááhust  
pyeremus molsâiähtu. 
22. Patâreijeepárnáást lii vuoigâdvuotâ finniđ sierânâs  
huolâttâs, mon sun taarbâš. 
6. Párnáást lii vuoigâdvuotâ elimân. Staatâ kalga tähidiđ  
nuuvt šiev iävtuid ko máhđulâš párnáá rippâsmân já ovdánmân jieijâs tahtáin. 
. Párnáá kalga registeristiđ tállán šoddâm maŋa.  
Šoddâm párnáást lii vuoigâdvuotâ noomân já aalmugjeessânvuotân. Párnáást lii vuoigâdvuotâ tubdâđ vanhimijdis já leđe vuosâsajasávt sunnuu tipšoost. 
. Párnáást lii vuoigâdvuotâ siäiluttiđ persovnvuođâs,  
aalmugjeessânvuođâs, noomâs já hyelkkikoskâvuođâs. 
9. Párnáást lii vuolgâsajasávt vuoigâdvuotâ eelliđ  
vanhimijdiskuin, jis sust lii pyeri já torvolâš leđe sunnuin. Vanhimijdis lunne iärust ässee párnáást lii vuoigâdvuotâ kuáhtáđ já toollâđ merikoskâsávt ohtâvuođâ kuohtuid vaanhimáid. Kuáhtám puáhtá estiđ, jis tot lii párnáá hiäđu vuástásâš. 
10. Jis páárnáš já suu vanhimeh šaddeh sierâ enâmáid,  
lii staatâ kenigâsvuotâ kieđâvuššâđ ucâmuš mietimielâlávt já ájáttâlhánnáá perruu uđđâsistoovtâstmân. 
11. Staatâ kalga estiđ párnái lavâttis jođettem enâmist  
nuubán. 
12. Párnáást lii vuoigâdvuotâ pyehtiđ uáivilijdis rijjâ  
puohâin jieijâs kyeskee aašijn. Párnáá uáivil kalga väldiđ vuotân avvees já ovdánemtääsis mield. 
13. Párnáást lii uáivilijdis olgospyehtimân vuoigâdvuotâ  
uuccâđ, vuástáväldiđ já levâttiđ tiäđu já jurduid rijjâ, jis tot ij luávkkáá iärásij vuoigâdvuođâid. 
14. Párnáást lii vuoigâdvuotâ jurduu-, uámitobdo- já  
oskolduvrijjâvuotân. 
15. Párnáást lii vuoigâdvuotâ servâđ servijd já toimâđ  
16. Párnáást lii vuoigâdvuotâ priivaatvuotân,  
päikkiráávhun já reivâsyelimâsvuotân. 
17. Párnáást lii vuoigâdvuotâ finniđ tieđettemniävui  
pehti taggaar tiäđu, mii lii tehálâš suu ovdánem já pyereestvaijeem tááhust. Párnáá kalga suojâliđ suu pyereestvaijeem tááhust vaahâglâš tiäđust já amnâstuvâst. 
18. Vanhimijn lii vuosâsajasâš já ohtsâš ovdâsvástádâs  
párnáá šoddâdmist. Sist lii vuoigâdvuotâ finniđ torjuu pargosis. Vaanhimeh kalgeh toimâđ párnáá hiäđu miäldásávt. Staatâ kalga turviđ peivitipšom- já párnáisuojâlempalvâlusâid. 
19. Párnáá kalga suojâliđ jyehimuđusii viehâvääldist,  
peerustmettum kohtâlmist já ávhástâlmist. 
20. Párnáást, kote ij pyevti aassâđ perruinis oovtâst, lii  
vuoigâdvuotâ finniđ sierânâs suojâlem já torjuu. Talle kalga kiddiđ huámášume párnáá šoddâdem jotkuuvâšvuotân sehe párnáá etnisâš, oskoldâhlâš já kielâlâš tuáváážân. 
23. Vádulâš páárnáš kalga finniđ nuuvt šiev tipšo já iše  
ko máhđulâš, mii oovded suu jiešluáttámuš já uásálistemvuođâ. 
24. Párnáást lii vuoigâdvuotâ eelliđ nuuvt tiervâsin ko  
máhđulâš já finniđ tiervâsvuođâ- já pyecceetipšo, maid taarbâš. Ennijd kalga tähidiđ ášálii tiervâsvuođâtipšo. 
25. Šoddâmpääihis ulguubel sajaldittum párnáást lii  
vuoigâdvuotâ sunjin adelum tipšo já suu soijimsaje vuáđusij koskâttuvâi tábáhtuvvee täärhistmân. 
26. Párnáást lii vuoigâdvuotâ sosiaaltoorvon. 27. Párnáást lii vuoigâdvuotâ suu ovdánem tááhust  
kelijdeijee eellimtáásán. 
28. Párnáást lii vuoigâdvuotâ finniđ nuuvtá  
vuáđumáttááttâs. Staatâ kalga ovdediđ nube tääsi škovlim já oppâstivrim sehe estiđ škovlâjotteem koskâldittem. Stiivrâtoollâm škoovlâst kalga kunnijâttiđ párnáá olmoošáárvu. 
29. Škovlim kalga ovdediđ párnáá persovnlijd tááiđuid,  
olmoošvuoigâdvuođâid sehe párnáá jieijâs kielâ já kulttuur kunnijâttem, ovdâsvástádâslâš aalmugjeessânvuođâ, unnuuvâšvuođâ, suhâpeelij täsiáárvu sehe pirrâs suojâlem. 
30. Ucceeblohojuávkun tâi algâaalmugân kullee  
párnáást lii vuoigâdvuotâ jieijâs kulttuurân, oskoldâhân já kielân. 
31. Párnáást lii vuoigâdvuotâ vuoiŋâtmân, sierâdmâm já  
rijjâááigán sehe taaidâ- já kulttuurelimân. 
32. Párnáá ij uážu porgâttiđ taggaar pargoin, mii häittid  
suu oopâid tâi vahâgid suu tiervâsvuođâ tâi ovdánem. 
33. Párnáá kalga suojâliđ narkotiikâin já lavâttis  
narkotiikkaavpâšmist. 
34. Párnáá kalga suojâliđ jyehimuđusii seksuaallâš  
ávhástâlmist. 
35. Staatah kalgeh estiđ páárnáškäävpi. 36. Párnáá kalga suojâliđ jyehimuđusii suu  
pyereestvaijeem äštee ávhástâlmist. 
37. Párnáá ij uážu pijnediđ. Párnáá ij uážu ráŋgáštiđ  
julmes tâi hálbášeijee vuovvijn. Párnáá faŋgim kalga leđe majemuusajasâš vyehi já talle-uv kalga väldiđ vuotân suu ave miäldásijd táárbuid. 
38. Vuálá 18-ihásii ij uážu uálguttiđ suátiviehân ige sun  
uážu uásálistiđ suátán. Párnáid kalga suojâliđ viärjulâš stuuimijn. 
39. Puástudkevttim  uhrân šoddâm párnáá kalga išediđ  
puárániđ já suu ohtsâškoodán vuáhádem kalga ovdediđ. 
40. Laavâ rikkom párnáá kalga suojâliđ já suu  
vuoigâdvuođâid kalga kunnijâttiđ. Vuoigâdvuođâääšist kalga sierâ väldiđ vuotân párnáá ahe- já ovdánemtääsi. 
41. Jis staatâ aalmuglâš lahâasâttâs torvee párnáid  
pyereeb vuoigâdvuođâid ko taat sopâmuš, te tom kalga nuávdittiđ. 
42. Staatâ kalga huolâttiđ, et puoh aalmugjesâneh tietih  
párnáá vuoigâdvuođâin. 
44 - 54. Tah artiklah láá miärádâsah sopâmušân  
43. Taan sopâmuš nuávdittem kocá OA párnáá  
vuoigâdvuođâi komitea.  
servâmist, nubástutmist, tast raportistmist já sopâmuš eres vyeimistoromist. 
Lahtos 3.  SÄMIKIELÂLÂŠ AARÂHŠODDÂDEMOHTÂDUVAH  SUOMÂST  
Iänuduv kieldâ :  
Tavesämikielâlâš juávkkupeerâpeivikiäčču Miessi, Hetta. Kyevtikielâlâš juávkkupeerâpeivikiäčču Touhula, Kärisavvoon. 
Aanaar kieldâ :  
Tavesämikielâlâš juávkkupeerâpeivikiäčču Urbi, Aanaar. Tavesämikielâlâš juávkkupeerâpeivikiäčču Násti, Avveel. Aanaarsämikielâlâš kielâpiervâl, Aanaar. Nuorttâsämikielâlâš kielâpiervâl, Avveel. 
Suáđigil kieldâ :  
Tavesämikielâlâš kielâpiervâl, Vuáčču. 
Ucjuv kieldâ :  
Ucjuv peivikiäčču, sämikielâlâš uásádâh Duottaraski, Ucjuuhâ. Kärigâsnjaargâ sämikielâlâš peivikiäčču Gollerássi, Kärigâsnjargâ. 
ERES SUOMÂ:  
Ruávunjaargâ kaavpug:  
Etelärinne peivikiäčču, sämikielâlâš peivikiäčču, Beaivelottážat, Etelärinne.  
Oulu kaavpug:  
Mäntylä-Snellmann peivikiäčču, sämikielâlâš kerho, Mäntylä. 
Lahtos 4.   SÄÄMI AARÂHŠODDÂDEMVUÁVÁM RÄHTIMÂN UÁSÁLISTÁM ULMUUH  
SÄMITIIMI Guttorm Sari     Sämitigge Poske Sämiohtâdâh Näkkäläjärvi Anne-Maria  Iänuduv kieldâ  Näkkäläjärvi Anne  Sämitigge Poske Sämiohtâdâh  Pietikäinen Anu  Aanaar kieldâ  Sämmilij Sämikielâlâš sosiaalpalvâlusâi ovdedemohtâdâhhaahâ Ruotsala Pia     Sämitigge Saarela Pirkko   Aanaar kieldâ  Tuovinen Marja   Suáđigil kieldâ  Vuolab Marketta   Ucjuv kieldâ 
SÄÄMI AARÂHŠODDÂDEM OVDEDEMTIIMI Guttorm Sari     Sämitigge Poske Sämiohtâdâh Nordberg Aura Maria   Ucjuv kieldâ  Saarela Pirkko   Aanaar kieldâ  Magga Siiri     Aanaar kieldâ   Pirjo Semenoff   Nuorttâsämikielâ kielâpiervâl Aanaar kieldâ   Kangasniemi Rirva   Aanaarsämikielâ kielâpiervâl  Anarâškielâ servi Niemelä Taina   Iänuduv kieldâ   Pietikäinen Anu  Aanaar kieldâ   Ruotsala Pia    Sämitigge 
OVDEDEMPAARGON UÁSÁLISTÁM SÄÄMI AARÂHŠODDÂDEM PARGEEH 
Aikio Ara, Ucjuv peivikiäčču, sämikielâlâš uásádâh   Aikio Bigga, sämikielâlâš juávkkupeerâpeivikiäčču Miessi, Iänudâh Aikio Satu, aanaarsämikielâlâš kielâpiervâl, Aanaar Gaup-Juuso Kirsten Ellen, sämikielâlâš juávkkupeerâpeivikiäčču Miessi, Iänudâh Guttorm Aslaug, Ucjuv peivikiäčču, sämikielâlâš uásádâh Duottaraski Guttorm Else, Ucjuv peivikiäčču, sämikielâlâš uásádâh   Guttorm Heidi, sämikielâlâš peivikiäčču Gollerássi, Kärigâsnjargâ Halmiainen Eila, Iänuduv kieldâ aarâhšoddâdemstivrejeijee Huhtamella Eija, Avveel peivikiäčču, Aanaar kieldâ   Huhtamella Hanna, tavesämikielâlâš juávkkupeerâpeivikiäčču Násti, Avveel Inkinen Sari, Ucjuv kieldâ aarâhšoddâdemstivrejeijee Ketola Saara, kyevtikielâlâš juávkkupeerâpeivikiäčču Touhula, Kärisavvoon Lehtola Raija, aanaarsämikielâlâš kielâpiervâl, Aanaar Magga Inga-Saara, tavesämikielâlâš juávkkupeerâpeivikiäčču Násti, Avveel Magga Katja, tavesämikielâlâš kielâpiervâl, Vuáčču Niemelä Sari, sämikielâlâš peivikiäčču Beaivelottážat, Ruávinjargâ Näkkäläjärvi Saara, sämikielâlâš juávkkupeerâpeivikiäčču Miessi, Iänudâh Pieski Merja, sämikielâlâš peivikiäčču Gollerássi, Kärigâsnjargâ Pohjonen Lilja, Nuorttâsämikielâlâš kielâpiervâl, Avveel Ruokolainen Jaana, Ucjuv peivikiäčču, sämikielâlâš uásádâh Duottaraski Valkeapää Liisa, kyevtikielâlâš juávkkupeerâpeivikiäčču Touhula, Kärisavvoon 
Eres uásálistám ulmuuh 
Aikio Aimo, äššitobdee   Guttorm Helena Kuuva Petra Magga-Vars Petra 
Moshnikoff Satu Näkkäläjärvi Riitta, proojeektpargee, sämmilij sosiaalpalvâlusâi ovdedemohtâdâh –haahâ Sanila Tarja Wesslin Heini 
Uuccâm já nubástusah - INARI.FI 
Peivitipšosoojijd puáhtá uuccâđ ohtânmaanoost. Peivitipšosaje kalga uuccâđ majemustáá 4 mánuppaje ovdil peivitipšotáárbu älgim. Jis peivitipšo tárbu kuittâg šadda paargonšoddâmist, oopâin tâi škovliittâsâst ige táárbu älgimääigi pyevti muuneeld tiettiđ, kalga peivitipšosaje uuccâđ nuuvt jotelávt ko máhđulâš, kuittâg majemustáá kyehti oho ovdil ko páárnáš taarbâš tipšosaje. Peivitipšo uuccâmluámáttuvah láá finniimist peivitipšotoimâttuvâst kieldâvirgáduvâst, váldukirjeráájust sehe kieldâ Internet-siijđoin ( www.inari.fi  ) Ucâmuš lahtosin kalga leđe puátučielgiittâs peivitipšomáávsu meridem várás. Čujottâs, puhelinnummeer ye. nubástusah ucâmuštiäđuin almottuvvojeh sehe tipšosajan já stivrejeijei. Pargosaje, pargoääigi já päälhi muttum almottuvvoo stivrejeijei. Peivitipšotáárbu nuuhâm maŋa kalgeh vanhimeh celkkiđ luovâs tipšisaje, mon maŋa peivitipšomáávsuh noheh. Peivitipšosaje luovâscelkkim almottuvvoo stivrejeijei mielâstubboht kirjálávt. 
Tipšoääigih já nubástusah  
Peivitipšoost párnái tipšoääigih suáppojeh perruu pargoaigij já tipšo táárbu mield. Jis páárnán occoo peivitipšo eres suujâ keežild ko párnáá vajoidittem, vanhimij pargo, luuhâm tet. keežild, suáppoo tipšoäigi tijme 8.00-16.00 kooskân, enâmustáá 8 tiijmán. Párnáá tááhust lii talle táválávt avžuuttettee kuittâg jo-uv uásipeivitipšo tâi enâmustáá 5-7 h/pv pištee olespeivitipšo. 
Ijjâ- já oholoppâtipšo tábáhtuvvee eehidtipšo uárnejuvvoo tuše pargo, luuhâm tâi eres västideijee suujâ keežild, ij om. puđâldemmonâmij, maađhij ye. jieijâs monâmij keežild. 
Uáiváditteehuolâttâs - INARI.FI 
Uáivádittein uáivilduvvoo alkohol, narkotiik, tiätu talhâsamnâsij kevttim tâi siähálâskevttim (talkkâseh já alkohol). 
Aanaar kieldâst uáiváditteid lohtâseijee tipšo, torjuu, stivrim já ravvim puáhtá uuccâđ tiervâsvuođâkuávdáá tuáhtárist, mielâtiervâsvuođâ- já peerâravviittuvâst, sosiaaltoimâttuvâst já servikoddeest. Sosiaaltoimâttuvâst sosiaalpargein uáiváditteeääših kieđâvuššojeh távjá áigápuátutoorjâ-, rävisolmoošsosiaalpargo já parnáisuojâlem ohtâvuođâst. 
Jis tarbâšâh iše jotelávt juuhâm looppâtmist, puávtáh ucâluđ potkimtiipšon. Potkimtipšo adeluvvoo iänááš Aanaar kieldâ tiervâsvuođâkuávdáást. 
Kuhheebáigásâš lájádâsvajoidittemáigáduvâst viggoo occee alkoholkevttim potkiimân, alkoholist šaddee hemâdâsâi minimistmân sehe ovtâskâs ulmuu já perruu eellimtile čielgiimân. Lájádâsvajoiditmân tarbâšuvvoo máksučonnâsem, mon mieđeet tiervâsvuođâkuávdáá njunoš tuáhtár/ jieijâs kuávlu tuáhtár. Váldunjuolgâduslávt máksučonnâsem lii mieđettum Laapi Uáiváditteeklinikan. Vajoidittemáigáduv jiešvástádâsuásán puáhtá uuccâđ áigápuátutorjuu. 
Avveel Peivikuávdáš tuáimá vuossaargâst tuorâstuvvân tme 9.00 –13.00. Peivikuávdáš lii kuáhtám- já siärvástâllâmsaje, mast toimâv kyehti stivrejeijee já tobbeen lii máhđulâšvuotâ meid puurâdmân uccâ mavsuu vuástá. 
Kieldâst láá motomeh uáiváditteetoorjâaassâmviásuh. Láigusopâmuš tahhoo aassâmviäsutoimáin. 
Aanaar kieldâst tuáimáá AA-juávkku, mii almoot kuáhtáámijn el. páihálâšaavis Inarilaisist. 
Avveel Peivikuávdáš VALKAMA Petsamontie 5 
áávus vu-vá tme 9.00 – 13.00 
Liiŋkah: 
Luámáttuvah já äigikyevdilii aašijd   Luámáttuvâid puávtáh printtiđ jieijâd tiäturáin nuuvtá Adobe Acrobat Readeráin .   
Tiervâpuáttim šoddâdemkyeiminâm uásálistiđ peivitipšo tooimân!   
Ovdâmáttááttâsvuávám 
Párnái kieldâlâš peivitipšo lii čuoviittâslävdikode vuálásâš toimâ. Aanaar kieldâ peivitipšo ovdâsvástádâsolmožin tuáimá peivitipšo hovdâ. Peivitipšo hoovdâ pargoid kuleh peivitipšo jođettem, stivrim já pargojuávkkuhaldâšem sehe párnái peivitipšosoijiimeh, -miärádâsah já -máksumiärádâsah. 
Peerâpeivitipšostivrejeijee västid Avveel já Tiärmáá kuávlu peerâpeivitipšoost. Peerâpeivitipšostivrejeijee pargoid kuleh peerâpeivitipšo stivrim, párnái peivitipšosoijiimeh já -miärádâsah. 
Peivitipšo hoovdâ já peerâpeivitipšostivrejeijee fättee pyeremusâh argâpeeivij tme: 9.00-11.30 koskâsâš ääigi. 
Ohtâvuođâtiäđuh  
Peivitipšotoimâttâh: Čuj. Kunnanvirasto, Piiskuntie 2, 99800 Ivalo 
Peivitipšo hovdâ Pirkko Saarela puh. 040 7441259 Email: pirkko.saarela@inari.fi Peerâpeivitipšostivrejeijee puh. 040 7441210 
Kulttuurpalvâlusah - INARI.FI 
Maaŋgâkulttuurlâš Aanaar - Laapi  
Maaŋgâkulttuurlâš Aanaar viggá kieldâlâš toimâidiskuin toohâđ šiev máhđulâšvuođâid jieškote-uv kulttuurhaamij siäilutmân sehe materiaallâš já jiegâlâš kulttuur vuorkkiimân. 
Aanaar já ärbivuáválâš tábáhtusah  
Aanaar-okko 
viättoo porgemáánu loopâst uápásmáin jieijâs kulttuurân; sieidisajeh, kolle-enâmeh, sämikuávlu... Teattersaavoot, ive 1991 rääjist leevât oho ääigi čohčâmáánust teatterčáittusijd, máttááttâs, mainâsmuštâlem já eehidtuáluid sehe teattermuusik ubâ kieldâ kuávlust. Aanaar lii finnim Väldikodálâš teattertaho -palhâšume saavoot áánsust. Skammâokko lii lamaš 20 ihheed aanaarlâš kulttuur oovdânpyehtimsaje skammâmáánu aalgâst. Skammâjazz lii čuoijâm Anarist skammâmáánu majemuu oholoopâ 1981 rääjist. 
Skammâkoveh 
oovdânpuáhtá eromâšávt algâaalmugij kulttuurân lohtâseijee elleekovepyevtittâs Aanaar markkân Siijdâst uđđâivemáánu skaamâst. 
Ijâttes ijjâ 
,algâaalmugij muusiktábáhtus Ijâttes ijjâ uárnejuvvoo ihásávt Aanaar markkânist, Säämi kulttuurkuávdáš Sajosist. Juhleest kuullâp já tubdâp sämimuusik sehe eres algâaalmugij muusik maaŋgâlágánijn tábáhtusâin tegu konsertijn, pargopáájáin já klubijn. 
Aanaar já sämikulttuur  
Aanaar lii Suomâ sämmilij kuávdášsaje. Aanaarlâš sämikulttuur ovdâsteijeeh láá luptim jieijâs kulttuur mield uáinusân meiddei Aanaar kieldân. Kuulmâ riges sämikulttuur ooleest kavnojeh Anarist 
Sämimuseo Sijdâ 
Säämi kulttuurkuavdáš 
Sämiradio 
Sämitigge 
, Sämikirkko... 
Kulttuurtooimâ visteh  
Hárjuttâllâm- já čáitálmâšviste Kultapiisku, Piiskuntie Avveel 
Kulttuurtorjui uuccâm  
Kulttuurtooimâ juáhá ihásávt kulttuur tooimâ tuárjumán čujottum meriruuđa 
Vääldi ohtâvuotâ 
Keejâ meid: 
Sämikielâlâš kulttuur já sämiseervij tooimâ tuárjumâ SÄMITIGGE 
Peerâpargo fálloo párnáisuojâlem ávustipšo toorjâtoimân. Tađe várás tuáimá Aanaar kieldâst peerâpargee. Peerâpargo uáivilin lii tuárjuđ perruid kavnâđ čuávdusijd eellim stuorrâ já uccâ čuolmâtilálâšvuođáid. Peerâpargo iše puáhtá finniđ perruu argâeellim haaldâšmân, vaanhimvuođâ naanoodmân, párnái tipšo já čoddâdem čuolmâi čuávdimân, perruu siskiipiälááš ruossâlâsvuođâi čielgiimân já ohtsâštooimâ ovdánmân, fakkist šoddâm nubástustilálâšvuođâi tovâttem vaigâdvuođáid jna. 
Peerâpargo tahhoo iänááš äššigâš pääihist. Vuosmuu kuáhtáámist mannojeh čoođâ toh ääših, moh tovâtteh perrust huolâ já maggaar iše peerâ käibid toi čielgiimân. Perruin oovtâst suogârdâlluvvojeh vyevih já vuávám, moin tilálâšvuotâ viggoo tivvoođ. Peerâpargo äššigâžžân puáhtá puáttiđ sosiaalpargee iävtuttâsâst tâi perruu jieijâs tuoivust. 
Toimâjuurdâ já áárvuh - INARI.FI 
Aanaar kieldâ peivitipšo toimâjuurdân lii faallâđ párnáid šiev tipšosaje, mast páárnáš mákkoo leđe já mii tuárju párnáá täsitiäddulâš ovdánem.  Peivitipšoost tiäduttep eromâšávt čuávvoo áárvuid: Torvolâšvuotâ Ávusvuotâ Mietimielâlâšvuotâ Nube kunnijâttem Unnuuvâšvuotâ Täsiárvulâšvuotâ Torvolâšvuotâ já lyetittitteevuotâ sehe šiev ohtsâšpargo párnái vanhimijguin lii puoh mii tooimâ vuáđuiähtu. Mii toimâ vuáđuduvá šoddâdâslâš já máttááttâslâš mittomeerijd, main vuolgâsaijeen lii párnái psyykkilâš, fyysilâš já sosiaallâš pyereestvaijeem, párnáá olesváldálâš oppâm já täsitiäddusâš ovdánem. Jiešnálásâš luándum iveaaigij molsâšutmijdiskuin sehe Aanaar maaŋgâkulttuurlâšvuotâ fäälih áinooslajâsâš raamijd oppâmpirrâsân. Pirrâs mietimielâlâš vuoiŋâ, oppâmân movtijdittee aarâhšoddâdempiirâs loptee jieijâs uásild párnáin mielâkiddiivâšvuođâ já iskâdâllâmhaalu sehe movtijdit párnáá sierâdmân, tutkâmân, liihâdmân, já jieijâs olgospyehtimân.   
Kieldâst tuáimih kyehti nuorâikerditáálu: Stönö Avelist já Vintti Aanaar markkânist. Tábáhtusah- já äigikyevdilis palstain kaavnah tiäđu nuorâikerditábáhtusâin, moh uárnejuvvojeh kieldâst. Lase tiäđu aanaarlâš nuorâikerditooimâst já puđâldemmáhđulâšvuođâin kaavnah servitooimâ já nuorâi toimâjuávhuid kieđâvuššee palstain sehe Aanaar kieldâ nuorâikerditooimâst. 
Aanaar nuorâikerditoimâ  
Nuorâiváldustivrâ Aanaar  
Mii Imâš NuVáid? 
NuVá lii tegu koskâkietâ nuorâi ideai já jienâ finniimân kulosin. Nuorâst-uv lii vuoigâdvuotâ ettâđ uáivilijdis áášán já tast nuorâiváldustiivrâ ovdâsteijeeh tuáimih táválii aanaarlâš nuorâ peeleestsárnon. NuVá pehti lii älkkee finniđ jieijâs ääši/idea kulosân. 
Sáttá vuosmužžân puáttiđ juurdâ, et NuVá ij valduuččii tuođâst alebijn portháin, mut tuotâääšist tom kuldâluvvoo. Nuorah láá kuittâg tehálâš aheluokka Aanaar puátteevuođâ tááhust. Nuorah kale váldojeh vuotân. Vâi nuoráid finniiččuuččij maidnii muide-uv ko tuše jienâ kulosân finnim, lii NuVást jieijâs meriruttâ, mast tastoo meriduvvoo moos ruuđah kiävttojeh. 
Nuorâiváldustiivrân kuleh love jesânid plus juáhážân värijesâneh, kiäh talle oovtâst vuávájeh já uárnejeho tábáhtusâid nuoráid já tarvaneh kieldâ aššijd, moh merhâšitteht lohtâseh nuorâi aššijd já pyereestvajemân. 
NuVást lii ovdâsteijee čuovviittâspargo lävdikoddeest (mieldiorroom- já sárnumvuoigâdvuotâ). NuVást lii ovdâstemsaje já jienâstemvuoigâdvuotâ meid Selvä Peli pargojuávhust já Párnáisuojâlem ovdedempargojuávhust já Nuorisotakuupargojuávhust. Čuákkimeh tuállojeh ohtii mánuppaajeest škovlâive ääigi. Lasseen tuálloo ubâ Laapi nuorâváldustiivrâi ohtsâš čuákkim. Návt viggoo ohtsâšpaargon puohâi NuVáiguin já finnejuvvoo tehálâš oppâ eres NuVáin. NuVá tuáimá oovtâst uássin kieldâ nuorâikerdipargo. INARIN VIESTINTÄPAJA Pargoelimân já oppâmân välmejeijee mediatiäddudlâš nuorâi pargopáájá jo ivveest 1989.  
Ulmen ubâ tooimâ ääigi lii lamaš nuorâi pargomarkkân- já škovliimân uuccâmkiärgusvuođâi pyeredem. Páájápargoost lii stuorrâ merhâšume helbâm estimist Aanaar kieldâst. Páájá lii adelâm máhđulâšvuođâ nuoráid, kiäi čođâldittum tâi koskâldum vuáđuškoovlâ, luvâttuv tâi áámmátlâš škovlim maŋasâš jotkâsoijim lii monnii suujâst pááccâm koskân, ääigi smiettâđ jieijâs jotkâtooimâid. Finnejum hárjánmeh sehe tiäđulâš oppâ palvâleh nuorâi jotkâeellim peerusthánnáá tast, maggaar škovlim tâi mon sorttâsâš paargon sij páájápaje maŋa ucâluveh. Nuuvtpa váldu-ulmen ij lahkin lamaš tot, et viestâdempáájá pyevtit viestâdemsyergi uáppeid tâi áámmátulmuid, veikâ motomij pehti suárgán sundášume páájápaje maŋa lii-uv tábáhtum. Nuorâi pargopáájá status lii merhâšâm tom, et masa puoh viestâdempááján paargon šoddâm ulmuuh láá vuossâmuu pargokoskâvuođâ älgidijn lamaš 17 - 25 -ihásiih. 
RADIO INARI Suomâ tavemuš páihálâšradio!  
Radio Inari lâi algâaalgâst Aanaar ristâlâš nuorâiškoovlâ haldâšem toimâlove vyelni tuáimee máttááttâsradio. Tááláš pyevtittum ohjelm vuáđuduvá toos, maid ovdil-uv lii porgum, mut vuolgâttâsäigi lii lasanâm. Radio Inari tekniik addel máhđulâšvuođâ rähtiđ taggaar ohjelm, mii kiärdá viärdádâllâm. Radio Inari vuolgât jođettum já äigikyevdilis ohjelmijd, sehe maaŋgâpiälásâš muusik argâpeivij ooroosthánnáá. Oholoopâi ääigi čuájá ooroosthánnáá maailm pyeremus radiojukeboxâ! Radio Inari päikkisiijđoh, ohjelmkárttá já ohtâvuođâtiäđuh kávnojeh siijđoin: www.lanuti.fi/inari 
TIERVÂPUÁTTIM KIRJERÁÁJUN 
Kirjeráájust puávtáh luoihâttiđ kiirjijd, loostâid, kasetijd, skiäruid, videoid já dvd. Puávtáh meiddei kuldâliđ párnáimainâsijd, muusik, keččâđ videoid, spellâđ tiätturspeelâid já surffáđ Interneetist. 
Kirjerájukoortâ uážuh tállân, ko lah puáhtám eeji tâi eeni tiävdám korttâucâmuš kirjeráájun. Vuossâmuš korttâ lii nuuvtá. 
Luoihâttem ohtâvuođâst finniih kuuitâ, mast uáináh peivimere kuás luoikkâsijd kalga majemustáá macâttiđ. Ko te puávtáh luoikkâsijdâd maasâd kirjeráájun, kyeđe taid ain luoikkâm- tiiskân. Ama jieh tuálvu taid jieš ildei! 
Muštáhhân, et kirjeráájust ij uážu larmâdiđ ige kaččâđ, ko maaŋgah puátih kirjeráájun uuccâđ tiäđu já luhâmuš, oppâđ já luuhâđ aavisijd. Adelep kirjerájunjuámmiláá uáđđiđ ráávhust! 
Ohtsâšpargo já uápásmem - INARI.FI 
Ohtsâšpargo párnái vanhimij já párnáá tipšoo ulmui kooskâ lii ubâ tipšom- já šoddâdempargo vuáđu. Luáttámušlâšvuotâ já ávus koskâvuotâ pargojuávhu já vanhimij kooskâ helppee merhâšitteht tiäđu jotteem já ohtsâšpargo. Šiev ohtsâšpargo finnim áigá lii kuittâg äšši, mii váátá pargo kuábbáá-uv uásipeeleest. Tuáivup, et finnip macâttâs toimâstâm já viggâp ovdedeđ tom väldimáin vuotân macâttâsâid. Ko páárnáš aalgât peivitipšo, lii pyeri väridiđ tuárvi ennuu ääigi párnáá uápásmem várás. Tipšo älgidijn lii avžuuttettee, et vanhimeh lává párnáá mieldi uđđâ tipšosaajeest vuossâmui tipšopeivij ääigi, mast suáppoo muuneeld vanhimij já tipšosaje kooskâ. Peivitipšo ohtsâšpargopeleh já sierânâspeivitipšo Peivitipšoost tahhoo ohtsâšpargo merikoskâsávt el. jottee sierânâspárnáikärdimáttáátteijee, sárnumterapeut, fysioterapeut, tiervâsvuođâtipšoi, psykoloog já sosiaalpargei kooskâ. Aanaar kieldâst tuáimá sierânâspeivitipšo pargojuávkku, mon pargon lii párnái vajoiditmân lohtâseijee ohtsâšpargo lasseen vuáváđ já ovdediđ sierânâspeivitipšo palvâlusâid. Jis páárnáš taarbâš sierânâs tipšo tâi torjuu já vajoidittem, čielgejuvvoo hiäivulâš tipšohäämi já peivitipšo-orniistâllâm ohtsâšpargoost vanhimijguin já jottee sierânâspárnáikärdimáttáátteijein. Jottee sierânâspárnáikärdimáttáátteijei puáhtá leđe mudoi-uv ohtâvuođâst, jis lii miinii koijâdemnáál tâi lii mudoi huolâst párnáá ovdánmist. Ohtâvuođâtiäđuh: Jottee sierânâspárnáikärdimáttáátteijee Hannele Kärki puh. 040-5199785 Syeligâsâsttoollâmkenigâsvuotâ Peivitipšo pargojuávhust já peivitipšoin ohtsâšpargo pargein lii laavâ miäldásâš syeligâsâsttoollâmkenigâsvuotâ párnáá já perruu kyeskee aašijn (laahâ sosiaalhuolâttâs äššigâš sajattuvâst já vuoigâdvuođâin já 29 §).  
Peivitipšo já ovdâmáttááttâs - INARI.FI 
Aanaar kieldâst lii uárnejum kieldâlâš peivitipšo ive 1974 rääjist. Tipšo pirrâduvâst láá suullân 250 párnážid já sist aneh huolâ suullân vittâlove peivitipšo parged. Peerâpeivitipšo uárnejuvvoo iänááš tipšoi pääihist. sehe kuulmâ juávkkupeerâpeivikiäjust, main kyehti láá tavesämikielâliih. Peivitipšo uárnejuvvoo kuulmâ peivikiäjust. Nuorttâsämikielâlâš já aanaarsämikielâlâš (uástupalvâlem) peivitipšo uárnejuvvoo juávkkupeerâpeivikiäjust kevttimáin kielâlávgumvyevi.Näätämöst uárnejuvvoo juávkkupeerâpeivitipšo. Peivitipšo uárnejuvvoo uásipeivi- tâi olespeivitipšon. Peivitipšo ij lah tuše peivitipšo pic páárnáš puáhtá leđe vuárutipšoost (eehid-, ijjâ- tâi oholoppâtipšo). Pargoääigih já perruu äigitavlu čuávdih maŋgâ ääši peivitipšo-orniistâlmijn. Aanaar kieldâst uárnejuvvoo nuuvtá ovdâmáttááttâs 6-ihásâš párnáid sehe škovlâtooimâst já Suáluičielgi peivikiäjuin. Máttááttâsâst nuávdittuvvojeh väldikodálâš máttááttâsvuáváámij vuáđustâsâi vuáđuld rahtum páiháliih máttááttâsvuáváámeh. Ovdâmáttááttâs vijđesvuotâ lii ucemustáá 700 tijmed ivveest (s. 19 h/okko). Ovdâmáttááttâsâst já uuccâmaaigijn tieđettuvvoo ihásávt kieldâ tooimâst. 
Jođettem já kocceem - INARI.FI 
Párnái kieldâlâš peivitipšo lii čuoviittâslävdikode vuálásâš toimâ. Aanaar kieldâ peivitipšo ovdâsvástádâsolmožin tuáimá peivitipšo hovdâ. Peivitipšo hoovdâ pargoid kuleh peivitipšo jođettem, stivrim já pargojuávkkuhaldâšem sehe párnái peivitipšosoijiimeh, -miärádâsah já -máksumiärádâsah. Peerâpeivitipšostivrejeijee västid Avveel já Tiärmáá kuávlu peerâpeivitipšoost. Peerâpeivitipšostivrejeijee pargoid kuleh peerâpeivitipšo stivrim, párnái peivitipšosoijiimeh já -miärádâsah. Peivitipšo hoovdâ já peerâpeivitipšostivrejeijee fättee pyeremusâh argâpeeivij tme: 9.00-11.30 koskâsâš ääigi. Ohtâvuođâtiäđuh Peivitipšotoimâttâh: Čuj. Kunnanvirasto, Piiskuntie 2, 99800 Ivalo Peivitipšo hovdâ Pirkko Saarela puh. 040 744 1259  
Peerâpeivitipšostivrejeijee puh. 040 744 1210 
Aanaarčuágáldâh - INARI.FI 
Aanaarčuágáldâh lii Aanaar kieldâkirjerááju päikkikuávlučuágáldâh, moos viggojeh čuággiđ puoh päikkikode já ovdii Piäccám kyeskee almostitmeh, sehe päikkikuávlu ulmui pyevtittâs. Čuágálduv čokkim lii álgán 1970-lovvoost. 
Kiirjij lasseen čuágáldâhân vyerkkejuvvojeh káártáh, jienâpäädih, kovevuorkkiimeh, loostah sehe tiätu fáddásuorgijd kyeskee artikkeleh. Fáddásyergih láá s. 40. 
Päikkikuávlučuágálduvâst láá s. 1 100 nomâttâssâd sehe lostâčuopâsčuágáldâh. Čuágálduâst lii teddilum tieđettemčáálus já tiäđuh čuágálduv siskáldâsâst kávnojeh Lapin kirjasto-kirjeráájui čuágálduvâin. 
Párnáikoccee palvâlusah - INARI.FI 
- ečivuođâ čielgim - párnáá aitârdâsvuotâ - párnáá aassâm - párnáá kuáhtámvuoigâdvuođah - párnáá elettem (elettemiše já elettemtoorjâ) 
Aanaar kieldâst párnáikoccee pargoid tipšo sosiaalpargee. Párnáikoccee palvâlusah láá nuuvtá. Kuáhtámääigi kalga väridiđ muuneeld. Párnáikoccee tipšo näimilito ulguubeln šoddâm párnái ečivuođâ naanoodmân kullee aašijd, sehe párnáá aitârdâsvuotân, asâmân já kuáhtáámijd kullee aašijd. Párnáikoccee tipšo meiddei párnáá elettemsopâmušaašijd. Lasetiäđuh já ääigiväridem: sosiaalpargee Sari Peltonen, puhelinääigist tme 12.30-13.30 numerist 040-844 5478. Ečivuođâ čielgim Párnáást lii vuoigâdvuotâ iäčán. Jis párnáá vanhimeh iävá lah näimilittoost koskânis párnáá šodâdijn, vuolgât párnáikoccee iänán povdittâs ečivuođâčielgiittâsân. Párnáikoccee tipšo ečivuođâ čielgim. Ečivuođâ tubdâstem maŋa vuolgâttuvvojeh ečivuođâäššikirjeh Laapi maistraatin, kost ečivuotâ nanoduvvoo. Ečivuođâ tubdâstâssáin nanoduvvoo párnáá já eeji koskâsâš hyelkkivuotâ. Páárnáš uážžu siämmálágán vuoigâdvuođâlâš sajattuv ko lii näimilittoost šoddâm párnáást-uv. Páárnážân puáhtá eres lasseen adeliđ eeji suhânoomâ. Eeči lii kenigâsvuođâst uásálistiđ párnáá eeleetmân. Páárnáš finnee meiddei ärbivuoigâdvuođâ eejis já eejipele huolhij maŋa. Jis enni ij haalijd párnáá ečivuođâ čielgimnáál, te puáhtá sun piettâliđ tast párnáikoccee lunne. Talle eenist lii vuoigâdvuotâ uuccâđ elettemtorjuu páárnážân kieldâst. Jis eeči haalijd tubdâstiđ párnáá eeni piettâlmist peerusthánnáá, kalga párnáikoccee juátkiđ ečivuođâ čielgim. Ko párnáá vanhimeh iävá lah näimilittoost koskânis, lii párnáá aitârdeijen luándulávt tuše enni. Ečivuođâ čielgim maŋa pyehtiv vanhimeh kuittâg sooppâđ tast, et párnáá aitârdem kulá kuohtuid vanhimáid oovtâst (ohtsâšaitârdem). Ohtsâšaitârdemsopâmuš puáhtá toohâđ párnáikoccee lunne siämmáá-áigásávt ečivuođâčielgiittâssáin. Sopâmuš párnáá aaitârdmist nanoduvvoo sosiaaltoimâttuvâst tast maŋa ko ečivuotâ lii nanodum. Sopâmušah párnáá aaitârdmist, asâmist já kuáhtánvuoigâdvuođâst Näimi- tâi ávuslittoiäránemtilálâšvuođâst puáhtá párnáikoccee lunne rähtiđ já nanodiđ kirjálâš sopâmušâid párnáá aaitârdmist, asâmist já kuáhtánvuoigâdvuođâin já eeleetmist. Sopâmušâi uáivilin lii turviđ párnáá hiäđu já aldasâš olmooškoskâvuođâid párnáá já suu vanhimij kooskâ. Iäránem maŋa kolgâv vanhimeh čuávdiđ, áásá-uv páárnáš eeji vâi eeni lunne. Párnáá tuoivâ já uáivil lii tehálâš, mut ovdâsvástádâs miärádâsâst ij uážu kyeđđiđ párnáá porgâmnáál. Vanhimeh pyehtiv sooppâđ ohtsâš- tâi ohtuuaaitârdmist. Aaitârdmist peerusthánnáá lii párnáást vuoigâdvuotâ finniđ elettem kuábbáást-uv vanhimist sehe vuoigâdvuotâ kuáhtáđ sunnuu kuohtuid. Sosiaallävdikode nanodem sopâmušah västideh laavâvuáimálâšvuođâ peeleest tuámustovli miärádâs. Vanhimeh pyehtiv oovtâst meiddei táárbu mield rievdâdiđ ovdeláá nanodum sopâmuš tâi rievti miärádâs. Jis vanhimeh iävá peesâ sopâmušân párnáá eeleetmist, aaitârdmist, asâmist tâi kuáhtánvuoigâdvuođâst, pyehtiv suoi uuccâđ miärádâs rievtist. Táárbu mield riehti pivdá čielgiittâs sosiaalvirgeomâháin párnáá tiileest. Ko sopâmuš tâi rievti miärádâs ij tooimâ Motomin vanhimij koskâsâš sopâmuš tâi rievti miärádâs ij tooimâgin argâelimist. Páárnáš ij kuáhtáá tom vaanhim, kiän lunne sun ij aasâ, tâi nubbe vaanhim ij luovât párnáá ton vanhimân, kiän lunne páárnáš virgálávt áásá. Tágárijn tilálâšvuođâin puáhtá vaanhim uuccâđ keerrivrievtist sopâmuš tâi rievti miärádâs olášuttem (olgospeerrâmalmast, jis sopâmuš/miärádâs lii toohum majemuu 3 mánuppaje ääigi). Elettemiše Vanhimeh västidává párnáás eeleetmist navcâidis mield, váldunjuolgâduslávt 18 ive räi. Tot vanhimijn, kiän lunne páárnáš ij aasâ, lii kenigâs mäksiđ páárnážân elettemiše peerusthánnáá tast, lii-uv páárnáš vanhimij ohtsâš aitârdâsât tâi tuše nube vaanhim aitârdâsâst. Näimi- tâi ávuslittoiäránemtilálâšvuođâst párnáikoccee lunne puáhtá toohâđ já nanodiđ kirjálâš elettemsopâmuš. Elettemiše stuárudâhân vaikut párnáá elettem tárbu já vanhimij elettemnahcâ. Elettemiše stuáruduv rekinistittijn kiävttoo iššeen Riehtiministeriö pargojuávkkusmiettâmuš 2006:10: Párnáá elettemiše stuáruduv árvuštâllâm. Elettemiše meeri nanoduvvoo sopâmuššáin tâi rievti miärádâssáin, mon rievdâdem maŋeláá lii máhđulâš, jis tile merhâšitteht muttoo. Jis elettemkenigâs ij määvsi sooppum elettemiše, puáhtá alda-aitârdeijee uuccâđ elettemmáávsu olgospeerrâm pehti tâi sun puáhtá uuccâđ Kelast.www.kela.fi  
Ns. škovlimsopâmuš Vanhimijn lii laavâ mield ain-uv ovdâsvástádâs párnáá skovliimist šaddee kuástádâsâin ko sun tiävdá 18 ihheed. Škovlimkuástádâsâin puáhtá toohâđ sopâmuš elettemsopâmuš náálá. Jis páárnáš lii tiävdám 18 ihheed, oovdâst sun jieijâs sopâmuš tovâdijn. Liiŋkah Ohtuuaitârdeijei já ohtsâšaitârdeijei litto Peerâašij sovâttâllâm  
Párnáisuojâlem - INARI.FI 
Kii puáhtá väldiđ ohtâvuođâ párnáisuoijâlmân? Kuás lii tárbu huolân? Maht párnáisuojâlem puáhtá išediđ? Ávustipšo palvâlusah Ekonomâlâš toorjâ já aassâm turvim Piämmupáárnášravvim 
Aalmugijkoskâsâš olmoošvuoigâdvuođâi mield jyehi párnáást lii vuoigâdvuotâ · eromâš suoijâlmân, · torvâlâš já kihtâlâš šoddâmpirrâsân já · täsitiäddusâš já maaŋgâpiälásâš ovdánmân. Párnái suojâlem lii párnáá pyereestvaijeem turvim. Taat váátá jieškote-uv tuáimeepelij ovdâsvástádâsväldim párnái pyereestvajemist. Párnái suojâlem oleslâšvuotâ šadda vuáđupalvâlusâin, estee párnái suoijâlmist já páárnáš- já peerâkuáhtásâš párnáisuoijâlmist. Jis párnáá päikkitile ij lah tuárvi torvolâš já vanhimeh kyeđđih párnáá tipšohánnáá tâi jis, páárnáš tâi nuorâ jieš áštá pyereestvajemis, lii kieldâ párnáisuojâlemvirgeomâhái kenigâsvuotâ išediđ párnáá. Aanaar kieldâst párnáisuoijâlmist västideh párnáisuojâlemsosiaalpargeeh oovtâst kuávlusosiaalpargeiguin. VUÁĐUPALVÂLUSAH ESTEE PÁRNÁI SUOJÂLEM PÁÁRNÁŠ- JÁ PEERÂKUÁHTÁSÂŠ PÁRNÁISUOJÂLEM 
ravviittâh, peivitipšoškovlâ, nuorâikerdipargolihâdemtoimâpäikkipalvâlusmielâtiervâsvuođâpalvâlusahuáivditteepalvâlusahtiervâsvuođâtipšo párnái tuárjum vuáđupalvâlusâin já ornijdâhtooimâst párnásuojâlemtáárbu čielgimávustipšo toorjâtooimahhuápulâš soijimaitârdâsânväldimsajasâšhuolâttâsmaŋasâšhuolâttâs Kii puáhtá väldiđ ohtâvuođâ párnáisuoijâlmân? Kii kalga väldiđ ohtâvuođâ?  
Kii peri ovtâskâs olmooš puáhtá väldiđ ohtâvuođâ sosiaalpargei, ko lii huolâst tiätu párnáá tâi perruu tiileest. Pyeremus puátusáid piäsá, ko peerâ jieš ocá tuárvi tooláá iše já torjuu. Parnáisuojâlemalmottâs puáhtá toohâđ meiddei anonyymin. Virgeääigi vu vá 8-16 finnee ohtâvuođâ pyeremustáá suáittimáin sosiaalitoimâttuv peivikoccei 040-3514150. Virgeääigi ulguubeln huápulâš parnáisuojâlemalmottâsah tahhojeh etinumerân 112. Parnáisuojâlemlaavâ mield sosiaal- já tiervâsvuođâhuolâttâs, škoovlâ, nuorâikerditooimâ, poolis já servikode pargeeh já luáttámušulmuuh láá kenigâsvuođâst almottiđ párnáisuojâlem tarbâšeijee párnáást kieldâ sosiaaltooimân tâi virgeääigi ulguubeln etinumerân. Kuás lii tárbu huolân?  
Puohâin párnáin pyehtih leđe motomin vaigâdvuođah já iänááš čuolmah čovdâšuveh párnáá jieijâs eellimpirrâsât. Áášán lii tárbu tarvaniđ talle, ko eeppid, et párnáá pyereestvaijeem lii aštum, ige áášán oro puátimin čuávdus. Motomin tilálâšvuotâ puáhtá leđe nuuvt tuođâlâš, et kalga toimâđ tállán. Áášán lii tárbu tarvaniđ, ko · páárnáš kuáriduvvoo, ige sun finnii ahetääsis vaattâm tipšo · páárnáš lii torvottem, liijgás ennuu ohtuu tâi maŋŋeed olgon · páárnáš piävuttuvvoo skippáárpirrâduvâst tâi škoovlâst · pirrâsist kiinii rävisolmooš aatâšt párnáá · páárnáš tâi nuorâ kiävttá uáiváditteid · páárnáš suáládâl tâi lättee mudoi rikolávt · páárnáš lättee epitáválávt: liävuttemeht, atâštumeht, šlundáht tet · páárnáš cáimoo, kiävttoo seksuaallávt pyerrin tâi tiäddoo jiegâlávt · páárnáš lii jiešhiävulâš, ige peerust tiervâsvuođâstis · páárnáš piävvut tâi lii viehâváldálâš nuubij kuáttá Maht párnáisuojâlem puáhtá išediđ? Vuosâsajasâš ovdâsvástádâs párnáá pyereestvajemist lii párnáá vanhimijn. Pääihih tarbâšeh já finnejeh torjuu šoddâdempargostis aldasiärváduvâinis tegu huolhijn, uáppáin já ráánnjáin. Páárnáš já peerâ viggoo tuárjuđ vuosâsajasávt jieijâs pääihist já ávustipšo toorjâtoimâiguin. Ain ávustipšo ij kuittâg keelijd tâi ij lah máhđulâš párnáá táárbui já hiäđu miäldásâš aitârdem olášutmân. Talle párnáá ferttee soijiđ meddâl päihistis. Párnáisuojâlempargo juáhás ávustipšo palvâlussáid, aitârdâsânväldimân já sajasâhuolâttâsân. Ávustipšo häämmin láá ávustipšo palvâlusah sehe ekonomâlâš toorjâ já aassâm turvim. Siijđo aalgân Ávustipšo palvâlusah · párnái peivitipšo · sosiaalpargo · páárnášperrui päikkipalvâlem · toorjâ párnáá já perruu čuolmâtilálâšvuođâi čuávdimân · párnáá tuárjum škoovlâväzzimist, áámmát já aassâmviäsu hahâmist, paargon sajaduumeest, puđâldâsâin, vááimuvuálááš olmooškoskâvuođâi alnetolâmist sehe eres persovnlâš táárbui tuuđâtmist · toorjâolmooš tâi -peerâ · párnáá tipšopalvâlusah já terapia · peerâpargo · ubâ perruu soijim peerâ- tâi lájádâstiipšon · viärdásâšvuođâjuávkkutoimâ · luámu- já virkosmittemtoimâ Ekonomâlâš toorjâ já aassâm turvim · kelijdeijee ekonomâlâš toorjâ · asâmân lohtâseijee vááijuvvuođâi tivvoom · táárbu mield táárbu miäldásâš aassâmviäsu ornim · ekonomâlâš toorjâ párnáá škoovlâväzzimân, puđâldâssáid, áámmát já aassâmviäsu hahâmân, paargon sajaduumán, vááimuvuálááš olmooškoskâvuođâi alnetolâmân sehe eres persovnlâš táárbui tuuđâtmân. Iänááš uási párnáisuojâlempargoost lii ávustipšo. Sosiaalpargee kuáhtáámist smiättoo perruin vuovâs vyehi kriisitilálâšvuođâ čuávdimân já párnáá pyereestvaijeem oovdedmân. Ko huolâ párnáást lii puáttám sosiaalpargee tiätun, árvuštâlloo vistig párnáisuojâlemtárbu já tast maŋa juátkoo oovtâst toohum äššigâšvuávám mield párnáá já perruu tuárjum. Äššigâšvuotâ meriduvvoo, ko párnáá tilálâšvuotâ lii oornigist. Párnáisuojâlem olášuttoo ohtsâšpargoost eres šoddâm já ovdánem tuárjoo virgeomâháiguin tegu ravviittuvván, peivitipšoin, škovláin, mielâtiervâsvuođâ- já peerâravviittuvváin, spesiaalpyecceetipšoin já eres tiervâsvuođâhuolâttâssáin. Párnáisuojâlempargo lii luáttámušlâš. Iänááš uásán perruid ávustipšo toorjâ keelijd, mut motomin čuolmah láá nuuvt tuođâliih, et párnáá hiätu váátá párnáá väldim sosiaallävdikode aitârdâsân já sajasâšhuolâttâs ornim. Aitârdâsânväldimân kalga riemmâđ, ko párnáá tiervâsvuotâ já ovdánem tuođâlávt aštušuveh já ávustipšo tooimah láá páhudum keellijdmettumin tâi máhđuttemmin olášutteđ já ko, sajasâšhuolâttâs kiäččoo párnáá hiäđu miäldásâš čuávdusin. Sajasâšhuolâttâs uárnejuvvoo sajasâšperruin já áámmátlâš peerâpaaihijn. Aitârdâsânväldim ääigi ohtsâšpargo perruin juátkoo já ulmen lii ain toohâđ máhđulâžžân párnáá maccâm pááikán jieijâs vanhimij luusâ. Sijđo aalgân Piämmupáárnášravvim Aššigâšah finnejen stivrim já ravvim adoptiovaanhimvuotân sehe tiäđu päikkieennâmlâš tâi aalmugijkoskâsâš adoption lohtâseijee lahâaasâtmist já vuáháduvâst. Párnáisuojâlem sosiaalpargee ráhtá päikkičielgiittâs adoptioucâmuš várás. Vuáválâšvuođâlâš ohtâvuođâi tahhen tuáimih ornijdumeh, tegu Interpedia ja Pelastakaa Lapset ry .  
Aarâhšoddâdemvuávám - INARI.FI 
Aanaar kieldâst lii rahtum kieldâ aarâhšoddâdemvuávám (VASU), mii stivree peivitipšo šoddâdemtooimâ siskáldâs já lii vuáđđun peivitipšo-ohtâduvâi jieijâs aarâhšoddâdemvuáváámijd. 
Vuáđutiätu párnáást-luámáttâh     
Luámáttâh tuálá siste tehálumosijd tiäđuid párnáást já ohtâvuođâtiäđuid já tot tiävdoo peivitipšosaje várás párnáá tipšo älgidijn. 
VASU ráhtoo jyehi páárnážân peivitipšo toimâpaje aalgâst tâi kyevti mánuppaje siste peivitipšo älgimist. VASU ráhtoo oovtâst vanhimijguin já pargojuávhoin já ton olášume árvuštâlloo merikooskâi. Peerâpeivitipšostivrejeijee tuhhit vuávám perhepeivitipšo uásild já lii táárbu mield fáárust vuávám ráhtimist. 
Peivitipšoost lii kiävtust 3 já 5-ihásij párnái olesovdánem aicâdemluámáttâh, mii ráhtoo ohtsâšpargoost párnái vanhimijguin já tiervâsvuođâtipšoiguin. Aicâdemluámáttâh tievâsmit párnáá aarâhšoddâdemvuávám já ton ulmen lii párnáá olesovdánem árvuštâllâm sehe ovdánem torjuu táárbui čielgim. 
Säämi aarâhšoddâdemvuávám  
Vajoidittee pargotoimâ - INARI.FI 
Kiäs Kieldâ uárnee Pargotooimâst ráhtoo sopâmus Pargotooimâst finnee ekonomâlâš hiäđu Pargotooimâ pargoh já siskáldâs suáppoo ohtâgâslávt Pargotooimâst uážžu macâttâs já pargotuođâštus 
Vajoidittee pargotoimâ lii uáivildum kuhháá pargottáá lamaš ulmui, kote finnee pargottisvuođâ keežild áigápuátutorjuu já/tâi pargomarkkântorjuu. 
Vajoidittee pargotooimâst suáppoo ain aktivistemvuáváámist. Aktivistemvuávám ráhtoo oovtâst äššigâššáin, sosiaalpargein já pargovyeimirävvejeijein. Vuáváámist nomâttuvvojeh ulmeh já vyevih, moi vievâst pyeremustáá ovdeduvvoo äššigâš paargon šoddâm, pyereduvvoo suu pargo- já toimânahcâ sehe almos eellimhaldâšem. 
Vajoiditmân valdum ulmuu pargotooimâ orniimist västid ain kieldâ. Tom puáhtá olášutteđ 
Vajoidittee pargotooimâst ráhtoo ain sopâmuš pargoadeleijee, kieldâ já äššigâš kooskâ. Sopâmušâst miäruštâlluvvoo pargotoimâsaje, pargotooimâ kukkodâh já suáppeeuásipelij ulmeh tooimân. 
Vajoidittee pargotoimâ álgá 3 mp algâttemáigáduvváin. Vuávám tärkkilistoo já sopâmuš juátkoo äššigâš táárbui já uulmij mield. Pargotooimân puáhtá uásálisteđ oovtmano enâmustáá 11 mp já áigáduvah pyehtih leđe maaŋgah. 
Pargoääigih, pargotooimâ ulmeh sehe tooimâ siskáldâs miäruštâlluvvoo väldimáin vuotân äššigâš olestilálâšvuotâ. Pargotooimân kuleh juávhust toimâm já táárbu mield sosiaal- já tiervâsvuođâpalvâlusah sehe ekonomia- já velgiravvim. 
Äššigâš finnee pargotooimâ ääigi oles pargomarkkântorjuu já lasseen viäruttis máávsu uásálistempeeivijn, mii máksoo jo-uv toimâruttân tâi alnetoollâmmáksun. Lasseen sun puáhtá finniđ vala páárnášluptiittâs vuálá 18-ihásijn párnáin. 
Motomijn tábáhtusâin peiviruttâ sajanmaksâšuvá kieldâ mäksim áigápuáturoorjân , mii miärášuvá áigápuáturoorjânoormâi mield. 
Äššigâžân šaddee tuođâliih mätkikoloh pääihi já pargosaje kooskâ sajanmáksojeh táárbu mield hiäđulumos molsâiävtu mield. 
Vajoiditmân valdum pargotooimâ pargoh suáppojeh äššigâš tááiđui, tuoivui, máhđulâšvuođâi já uulmij miäldásávt. Sopâmân uáslisteh äššigâš lasseen vajoiditmân valdum pargotooimâ stivrejeijee já pargoadeleijee ovdâsteijee. Vajoidittee pargotooimâst ráhtoo kirjálâš sopâmuš. 
Pargotooimâ ulmen lii äššigâš olestilálâšvuođâ pyeredem ohtâgâslávt já kuuloold. Pargotoimâ puáhtá leđe eellimhaaldâšmân kullee tááiđui pyeredem kuhesáigásâš pargottisvuođâ maŋa tâi masa táválâš piäiválâš pargo. 
Ohtâlistum ulmeh pyehtih leđe: 
Pargotooimân kulá persovnlâš stivrim já toorjâ sehe almos palvâlusstivrim. 
Pargoh láá távjá išedeijee pargoh pálkkááttum pargee stivrim- já kocceemvuálásâžžân. Pargoh pyehtih lohtâsiđ om. čuávvoo toimâsuorgijd tâi pargoid: 
Uđđâ sajeh occojeh ubâ ääigi já áššigâšâi tuoivuuh viggojeh väldiđ vuotân. Vajoidittee Pargotooimân heiviittuvvoo pargotorvolâšvuođâlaahâ já kieldâ uárnee pargotooimâ ááigán täpitormetáhádâs. Vajoidittee pargotoimâ ij lah pargo- tâi virgekoskâvuotâ, et ton ääigi iä čoggâšuu pargokoskâvuođâ sulâsiih hiäđuh tegu iäláttâh tâi iheluámupeeivih. Tot ij meid šoddâd pargottisvuođâtorvo vaattâm pargoostorroomiävtu. 
Uásipelij ulmeh pargotooimân láá miäruštâllum ohtsii sopâmušâst pargotooimâ aalgâttijn. Pargotooimâst finnee macâttâs koskâ- já loppâárvuštâlmijn, moid uásálisteh äššigâš, pargoadeleijee ovdâsteijee, pargovyeimirävvejeijee sehe vajoiditmân valdum ulmuu pargotooimâ stivrejeijee. 
Ohtsijn árvuštâllâmpalaverijn valmâštâlloo kuuloold äššigâš jotkâpäälgis pargoelimân, škovliimân tâi eres miellâsâš molsâiähtun. Vajoidittee pargotooimâst äššigâš finnee kirjálâš pargotuođâštus já kirjálâš macâttâs pargo- já toimâvajostis sehe jotkâvuávám jieijâs paargonšoddâmtilálâšvuođâs pyereedmân. 
Jotkâvuáváámeh láá uási pargovyeimihaldâttâs faallâm palvâlusâid tegu; pargoeellimvalmim, pargokeččâlmeh, pargovyeimiškovliittâs, pälkkitoorjâpargo tâi tienâspargo ávus pargomarkkânijn. 
Pargovyeimitoimâttâh AIL 
Áigápuátutoorjâ - INARI.FI 
Áigápuátutorjuu uuccâm  
Áigápuátutoorjâ lii majemušsajasâš ulmuu tâi perruu velttidmettum áigápuáđu torvejeijee hiätu. Áigápuátutoorjâ lii uáivildum tilálâšvuođáid, main eres puáđuh tâi omâdâh iä keelijd kuáhtulâš eellimkuástádâssáid. Áigápuátutorjuu mieđettem vuáđuduvá Laahân áigápuátutorjust 
sehe Aanaar sosiaal- já tiervâsvuođâlävdikode nanodem áigápuátutorjuu heiviittemravvuid. 
Ko áigápuátutoorjâ lii majemušsajasâš toorjâhäämi, lii occee kenigâsvuotâ uuccâđ taid sosiaaltorvohiäđuid moid sust lii vuoigâdvuotâ, tegu pargottistorvo, oppâtorjuu, iäláttâhhiäđuid tâi aassâmtorjuu. Jis vuosâsajasâš hiäđui finnim ááiján puáhtá áigápuátutorjuu mieđettiđ hiäđu vuástá maasâdperâmáin. 
Áigápuátutoorjâ šadda vuáđu-, tievâsmittee- já estee áigápuátutorjust. 
Áigápuátutorjuu uuccâm  
Áigápuátutoorjâ occoo jo-uv kirjálávt tâi äššigâšjotteen ohtâvuođâst sosiaaltoimâttuvâst. Uuccâmluámáttuvâid finnee sosiaaltoimâttuv vyerdimvisteest já kansliast. Jis jieh lah ovdeláá ášástâllâm sosiaaltoimâttuvâst tâi tust lii eellimitle keežild miinii sierânâs tárbu torjuu ucâmân áigápuátutoorjâaašijn, ličij pyeri väridiđ ääigi sosiaalpargei. Suin puávtáh savâstâllâđ já uuccâđ čuávdusijd eellimtiileed pyereedmân. 
Áigápuátutoorjâucâmušâi kieđâvuššâmäigi lii suullân 7 argâpeivid. Huáputtâh ucâmuš kieđâvuššâm tooimâtmáin ucâmuš já lahtosijd puáđuin já áigápuátutoorjân vuoigâdvuođâ adeleijee manoin ucâmuš mield. 
Lii tehálâš kyeđđiđ ucâmuš sosiaaltoimâttâhân kieđâvuššâmnáál ton mánuppaje ääigi, moos torjuu ocá. Om. kesimáánun puáhtá torjuu uuccâđ 1.6.-30.6. koskâsâš ääigi. 
Torjuu miärášume  
Áigápuátutoorjâ rekinistoo kalendermánuppaajeest, mut sierânâs suujâst puáhtá torjuu uuccâđ mánuppaje kuhheeb ááigán tâi maajeeldkietân. 
Vuoigâdvuođâ áigápuátutoorjân já torjuu meeri čielgrjuvvoo sosiaaltoimâttuvâst tohâmáin reekkiđ, mast váldojeh vuotân occee perruu puáđuh já väärih, moh láá kevttimnáálá já keeppidmáin tain manoid já vuáđuoosijd, moh adeleh vuoigâdvuođâ áigápuátutoorjân. Iäruttâs čáittá áigápuátutorjuu mere, mii mieđettuvvoo. 
Miärádâs já mäksim  
Áigápuátutorjust tahhoo ain kirjálâš miärádâs já tot vuolgâttuvvoo äššigâžân poostâst tâi adeluvvoo äššigâšjotteen ohtâvuođâst. Mieđettum áigápuátutoorjâ máksoo occee paŋkkitilin tâi kiävttoo áššigâššáin sooppum vuovvijn äššigâš oovdânpuáhtám rekigij mäksimân. 
Nubástusuuccâm  
Jis äššigâš lii miärádâsân tutâmettum puáhtá sun uuccâđ toos nubástus meriääigi sosiaal- já tiervâsvuođâlävdikoddeest. Miärádâs lahtosin lii ain nubástusuuccâmraavâ. 
Äššigâšâst lii máhđulâšvuotâ meiddei tiäđuštâllâđ miärádâs vuáđustâsâid njuolgist hiäđukieđâvuššest tâi sosiaalpargest ovdil eidusâš nubástusuuccâm já táttuđ miärádâs tivvoom. 
Printtimnáál luámáttuvah  
Raavâ áigápuátutorjuu occei 
Áigápuátutoorjâucâmuš 
Uáppee ekonomâlâš tuárjum 
Pääihist ässee ekonomâlâš tuárjum 
Hovdâ Säämi Kielâkäldei 
Säämi Kielâkäldee lii toimâm Säämi Parlamentaarlii Rääđi vuálásâžžân ive 2013 rääjist, já tääl mij 
uuccâp hoovdâ vuáđudiđ, jođettiđ, nanodiđ já vijđásubbooht ovdediđ Säämi Kielâkäldee. Seervah-uv 
tun taan juávkun? 
Säämi Kielâkäldee lii Suomâ, Taažâ já Ruotâ Sämitiigij ohtsâštave-eennâmlâš áámmátulmui orgaan 
sämikielâaašijn. Säämi Kielâkäldee ulmen lii suojâliđ, kattiđ já ovdediđ kulttuuräärbi, tego sämikielâi 
kirje- já sárnumkielâ. Virgálávt Säämi Kielâkäldest lii ohtâvuotâ Taažâ Sämitiigán. Tom joođeet stivrâ, 
mast jieškote-uv kuulmâ sämitiggeest lii siämmáá ennuv ovdâsvástádâs. 
Säämi Kielâkäldee västid sämikielâin. Säämi Kielâkäldee kalga toimâđ ohtsâš äššitobdee 
áámmátlâšorgaanin sämikielâi kirjekielâ normiimân kyeskee aašijn. Taat kuáská terminologia já čäällimnjuolgâdusâi normiimân. Säämi Kielâkäldee kalga riggodiđ sämikielâid já tienuuvt vaiguttiđ sämikielâi turviimân puátteevuođâst. 
Säämi Kielâkäldest kalga leđe 12 parged juohhum jieškote-uv kuulmâ staatân, já sij láá siämmáá haaldâtlii hoovdâ vuálásiih. Hovdâ tuáimá Säämi Kielâkäldee alemus haaldâtlâš hovdân já sust lii 
ovdâsvástádâs tooimâ haaldâtlii já áámmátlii joođeetmist. Hovdâ kalga vuáđustiđ já ravviđ aašijn, 
maid tuálvuh stiivrân, já sust lii ovdâsvástádâs stiivrâ miärádâsâi olášutmist. Hovdâ västid meid tast, ete ekonomâlâš toimâ tábáhtuvá vyeimist orroo njuolgâdusâi mield. 
Mij uuccâp ovtâstittee, puátusân viggee já dyynaamlii hoovdâ, kote pasta jođettiđ Säämi Kielâkäldee pisováá tooimân. Mij halijdep, ete tust lii maister škovliittâs, formaallâš tohálâšvuotâ sämikielâst. 
Tust kalgeh leđe šiev jođettemtááiđuh já mielâstis hárjánem joođeetmist já tave-eennâmlii 
oovtâstpargoost. Šiev kommunikaatiotááiđuh sehe  táiđu finniđ puátusijd oovtâst iärásijguin. Väljejum olmooš kalga mättiđ kirjálávt já njálmálávt sehe: 
- sämikielâ - tárukielâ, ruotâkielâ tâi suomâkielâ já - eŋgâlâskielâ. 
Pälkki já pargoiävtuh 
Pargo álgá majemustáá 31.12.2020. Virge pälkki lii staatâ njuolgâdus mield virgekoodi 1062 Hovdâ. 
Säämi Kielâkäldee pargest lii virgálâš ohtâvuotâ Taažâ Sämitiigán válduorgaanin, já jis ij mudoi lah 
meridum, te siämmááh pargoiävtuh ko Sämitige pargein Taažâst, tuálih meid täst. 
Toimâviste lii ohtâ sämitige toimâtiilijn Aanaar, Ucjuuhâ, Hetta, Vuonâpottâ, Kárášjuuhâ, Kuovdâkiäinu, Manndalen, Tromssa, Skånland, Drag, Hattfjelldal, Snåsa, Kiirun, Juhâmokke tâi  Östersund, jis kuárus toimâvisteh láá. Sierâlágán čuávdusist puáhtá sooppâđ. 
Säämi Kielâkäldee haalijd spejâlistiđ aalmug kirjáávuođâ já hiettâđ ovtâskâs ulmuu olesváldálii 
tohálâšvuođâst. Mij avžuuttep tohálijd iävtukkâsâid uuccâđ toimânaavcâst, avveest, suhâpeeleest, 
etnisiteetist, oskolduvâst já seksuaallii sundešuumeest peerusthánnáá. 
Säämi Kielâkäldee tiäddut pargotile ornim ulmuid, kiäin lii hiäjusmum toimânahcâ. 
Puohháid, kiäh ääsih Finnmarkist já Tave-Tromsast, tuálá staatâ lovnâkasa uáppuloovnâ ucedem 10 % ihásávt 25 000 ruuvnâ räi já eromâš viärukepidem. 
Mudoi pargeeh nomâttuvvojeh vyeimist orroo laavâi, njuolgâdusâi já sopâmušâi mield, já taat 
kuáská meid páálkán já iäláttâhân, sehe kuuđâ mánuppaje keččâlemááigán. 
Tiäđustâlmeh  
Tärhibijd tiäđuid virgeest puáhtá finniđ väldimáin ohtâvuođâ: 
Suomâ Sämitiigán, Pia Ruotsala, +358 40 726 2688 tâi šleđgâpostâ pia.ruotsala@samediggi.fi   
Taažâ Sämitiigán, Inger Marit Eira Åhrén, +47 971 29 744 tâi šleđgâpostâ 
Ruotâ Sämitiigán, Anita Kitok, +46(0)73-049 41 04 tâi šleđgâpostâ anita.kitok@sametinget.se  
Uuccâmäigi lii 1.11.2020 räi 
Ucâmuš vuolgâttuvvoo jobbnorge peht taan čujottâsâst: 
↓ Skip to Main Content 
Posted on 
by 
Neeta Jääskö 
Lah-uv smiettâm, et magareh noomah anarâšâin láá tovle lamaš? Puáris anarâškielâliih noomah láá suomâkielâlij já uđđâsub anarâškielâlij noomâi lasseen Anarâš-kalenderist. Vyelni lii Ilmar Mattus čaalâ anarâšâi puáris ääigi ovdânoomâin. 
Puáris ääigi ovdânoomah  
Tágáreh puáris noomah, moh čaalman uáinin láá váhá komáliih, láá lamaš motomin tovle kiävtust Anarist, eereeb Ákkun-noomâ, mii lii heiviittâs Äijih-immeel káálgu noomást Ákku. Orjâlâškielâ pelni Säämi aal¬mugpeeivi (6.2.) lii Juoksáhkká, kote lâi ohtâ Máđáráhkká-immeel nieidâin. Anarâšâin iä lam tieh imeleh, mut Ákku lâi já suu nommâ heivee-uv pyereest Säämi aalmugpeeivi nommâpeivin. Eres noomah iänááš uásild láá päähináigásiih noomah, moh láá čuávuvááh: Äigee 1556-1671 (21.6.), Äigeesärree 1556-1620 (19.10.), Algepeivi 1570-72 (24.10.), Avetävgi, Avejuoksâ 1594 (17.7.), Mielâ 1556-1616 (23.9.), Mielâk 1563-85 (23. 9.), Mohce 1570-72 (28.7.), Mojo 1620, 1694 (22.1.) Nunná (8.7.), Pilcce 1556-87 (5.2.), Peeivihsarree (1563-91), Peivi, Peeivih 1556-1697 (16.6.), Raassaš já Raassâdijjee 1556-85 (3.10.), Ruigee 1579-95 (6.10.), Riijmâ 1558-59 Rounala siijdâst (9.9.), Caija 1563-1620 (3.4.), Sarree 1556-1704 (9.11.), Sarreejuoksâ 1570-71 (9.5.), Čuávvá 1580-94 (27.9.), Távgum 1583-84 (13.9.), Niävááš (2.2.), Ogge (8.9.), Pánná (11.11.), Ahemâl (9.6.), Cuurnâš (28.2.), Čuivááš ( 6.5.), Lavrukkâš (4.3.), Sijkkum 1571-89 (23.11), Tevdee 1570-1640 (23.12), Tuvdee 1556-1608 (21.2.), Uđđe 1563-84 (6.8.), Uđjus 1556-1620 (14.12.), Valjaaš (27.1.), Vällee já Válju 1556-80 (2.10.), sehe Ákkun (6.2.).  
Mottoom uási tiein noomâin sulâstiteh tááláid suhânoomâid ton suujâst, ko kristâlâš osko poođij já kastâšem ohtâvuođâst kolgii valduđ anon meid suhânoomah, te távjá ulmuuh adelii párnáidis kristâlâš noomâ lasseen suhânommân jieijâs kočodemnoomâ. Nuuvt Soodâi Särree-, ađai Sarree noomâst Sarre, Vällest Valle, Äigest Aikio jna. Čohčâ-Matti, ađai Matteus-peivi (21.9.) lii valdum anarâš-kalenderân uđđâsist fáárun ton suujâst, et anarâšâin láá nk. nommâohoh, moh láá love já čohčâmáánust lii Matsmesokko. Tot lii finnim noomâs apostol Matteus mield. Ive 1929 räi Matteus lâi sajestis, mut čuávuvâš ive sajan poođij nommâ Kaipia, mon syemmiliih iä kuittâg tuhhiittâm hiäivulâš nommân. Čohčâ-Matti elâččij almenaahkijn vala iivijn 1950-1951, mut tast maŋa tot lappui lopâlávt syemmilâš almenäähkist já sajan poođij nissoon nommâ Mervi. Ive 2001 Matteus macâttui anarâš nommâoornigân ovdii sajan. 
Čällee: Ilmari Mattus 
Käldeeh: – T.I. Itkonen, Suomen lappalaiset vuoteen 1945, nubbe uási, s. 483 > – Kustaa Vilkuna, Vuotuinen ajantieto, s. 104 – 105 
Posted in 
Kielâ kukáh 
SÄÄMI KIELÅKÄLDEE (SÄMI GIELLAGÄLDU) ANARÅK1ELÄ KIELÅJUÅIIUS PEVDIKIRJE 4/20 13 
ÄigiVåstuppeivi 15.10.2013 tijme 9.00—16.00 
jä låvurdäh 16.10.2013 tijme 9.00—16.00 
SajeSajos, Sisti (3.kerdi), Aanaar 
MieldiAnnaMorottajasaavåjodetteijee 
Petter Morottajajeessn 
Matti Morottajaäitobdee Ilmari Mattusäitobdee Ella Sarreäitobdee 
Miina Seurujärvikieläpargee, ä11ee 16.11.2013 Johanna Alatorvinenä11ee15.11.2013 
MeddålMarja- Liisa Olthuisjeessn 
‘1 
§CUAKKIMLEKKAM 
SaaväjodetteijeeAnnaMorottaja Ieehåi uäkkim tijme 9.20. 
§UÅKMM LAVÅLÅVUOBÅJÄMERIDEMVÄLDÄLÄVUODÅ 
TUHHIITTEM 
IÄVTUTTÅS: ukkimpovdiitts-äi1isto lii vuolgättum jesänåid 7.11.2013. 
iuäkkim pahudu 1av.1ånjåmeridemvå1då1åån. 
MIÄRÄDÄS: Pahudui. 
,O%SÅM E DG G 1LJ1ROM5yhk 
)$ A M 1Tt GGE‘4,tJ4JTROMSekirrn e 
3§PEVDIKIRJE TÄRRISTEIJEI VALJIM 
JÄVTUTTÄS:Väljejuueh kyehti pevdikirje tärhisteijee, kiäh toimäv trbu mield 
meid jienärekinisten. 
MIÄRÄDÄS:Väljejuin Petter Morottajajå Ella Sarre. 
§ÄILISTO TUHifiITTEM 
IÄVTUTTÄS: Äilistojå aaij uåvuvå kietädållåmoornig tuhhiittueh. 
ÄILISTO: 
Persovnlå värijeesån Märjä-Liisän(joväljejum värijeesän ij pyevdi 
älgid) §Tierväsvuodäsaanij listoi tärhistemjå tuhhiittem §Uddä saanij tuhhiittem §Iävtuttäs lovnåsaanij kietädälmän anaräkielåst §Motomeh —is/-es säänih, 1å-uv toh 3.st våi kiäsåsäm §Noornåi suj ättem myenstereh §Tiättun §Eres ääih §Cuäkkim lopättem 
MIÄRÄDÄS: Äiliiston lasettui 10 cekkin “näytellä”jna. saanij normädem, mudoi äi1isto tuhhiittui. §Noomåi sujåttem myenstereh §Tiättun §Eres ääih §Cuåkkim lopåttern 
§VÄRIJEESÄNVALJIMMÄRJÄ-LIISÄ OLTHUISIN 
Säämi Kielåkäldee koskäpuddoså pargo-oornigist jätä, et kieläjuåhus eidusä jesänän kaiga valjid persovn1å värijeesån. Oovdeb uåkkimist väljejum värijeesän ij pyevdi älgid värijesänin. 
IÄVTUTTÄS: KielåjuähusiävtutMärjä-Liisän persovnlä värijeesän. 
j4sÅMEDiG 
- 
ROMSSAfykkchkanSÄMITIG9NrciLSaL 
MIÄRÅJ)ÅS: Iävtuttui Marja-Liisa Olthuis persovnlå värijesänin Mervi Skopets. Jäjis Merviijpeeså, väri-iävtuttås lii Iisakki Mattus. 
§TIERVÄSVUODÅSAANIJ LISTOI TÄRHISTEMJÄTIIHHHTTEM 
Tierväsvuodåsäneh l tuhhiittenmål. Listoin ko1gåij keåd tärkkilubboht violet ji ruopsis saanijd. Listoi frust Iii äipäåppår, kost kielåpargee lii ie1gim eresln meerhäijiivnijmerhåurne listoin (lahtos 1). 
IÄVTUTTÅS: Kieläjuåvusj ravvimjuåvkku loheh sänilistoid oodäjåsavåstäleh låå-uv 
säänihtoWiliih. Jis mottoom sääni listoostijlah tohålä, te tot nubåsmittoo. Sänilistoh 
tuhhiittuvvojeh mihduIij nubåstusåi maija. 
MIÄRÄDÄS:Kieläjuåvusj ravvimjuvkku monnii öoodå tierväsvuodä sänilistoid, 
mhdu1iih nubåstusah lasettuvvojii (lahtos 2). Taavdahjå vääivih —listo lii tärhistum, eres tiervåsvuodä listoh 1iå vala tärhisternn.å1. Anatomia listo lii tärhistum ovdeb uåkkimist, tue rnotomeh säänih paccii vala tärhistemn1 kj. pevdikirje. 
Meridui, ete talle ko listoh Iåå valmåeh, säneh lasettuvvojehoovtålistan. Nvt lii älkkeeb 
kavnådsaanijd. Lii mthdu1å lasettid saanijd meiddei Termwikin. 
Iävtuttui meiddei ete listoid kalgå ornid sänijuåvhui mieldi, ovdämerkkån: alakuloisuus, tullaalakuloiseksi, olla alakuloinen, alakuloinenjno. 
Kieläpargee norå vala lase molsäiävtuidl seelvät lase utvuvåå cuåkkim vårås: 
-alakuloisuus, masentuneisuus —sänijuåvkku 
Purådempudd 12.10—12.55.Puudå marja pahudui,ete puohah lijjii mieldi. 
Saavjodetteijee Iopättij uäkkim 15.11.2013 tme 16.00. 
Saavjodetteijee leehåi uåkkim 16.11.2013 tme 9.20. 16.11.2013 pahudui, et puohah Iijjii mieldi. Purädempuddä 12.10—13.05. Puud maija pahudui, ete puohah lijjii mieldi. 
§ UDBÅSAANIJ TUHHIITTEM 
Kieläpargee lii hutkåm motomijd uddå saanijd. Kielåjuåvus kaiga tuhhiittid saanijd ovdilgo säänih lää virgäliih. 
)NrL mottoom säänist 1 maaijgah iävtuttåsah, te kieläjuåvus noormäd pyeremuu iävtuttås. 
MIÄRÄDÄS: Uddäsäänih(lahtos 3). Miärådåsah 1å lahtosijn. 
§IÄVTUTTÅS LOVNÅSAANIJ METÄDÄLMÄNANARÅKIELÅST 
Njuolgå-teikkånjuo1gå1åtn loovnah 1å vaidum anaräkie1än motomin iänuuvt systemaatlåvt. Motoniijn saanijn låå maaijgålån versioh anaråkielåst teikkå 
suomåkielå saanij anaråkie1å vastuinijlah ie1gå systeem, maht lovnå lii heiviittum anarkie1n.Loovniheiviittemliijoovtkiärdånub,jisliijva1m 
myenster/systeem, mon mield sääni heiviittuij anaräkieIån. 
IÄVTUTTÅS: Kie1åjuåvusjiravvimjuåvkkutotkeh kieläpargee rähtim myensteråin, lii-uv måhdulå rähtid lovnåsaanij heiviitmän anaråkielån ielgå systeem. Jis systeem rähtim 
luhostuvä, tot rähtoojånormäduvå. 
MIÄRÄDÄS:Äisirdoo uåvuvå uåkkimån. 
§MOTOMEH -ES/-IS SÄÄNIH,LÅÄ-UVTOH 3.STviIUÄSÅsÄWISÄÄNIH 
Motomijn —esjä—is saanijnijlah tiätu 1å-uv toh 3.staavvålsiih våikiäsåsäm nominih.Ääikaiga tutkädjämeridict 
IÄVTUTTÄS: Kieläjuävusjåravvimjuävkku totkeh kieläpargee nuurräm —esjä—is saanij listojä smiettih puähtä-uv jo tääl meridid tiätu saanij peht låå-uv toh 3.st våi iäsisäm väi kalga-uv ääi tutkäd vala eenåb. 
MIÄRÄDÄS:(ukkimavut kevttid kiäsäsäm haamijd. Keejå labdos 4. 
§“NÄYTELLÄ”JNA.SAANIJ NORMÄDEM 
Säänih aittålidjååjåttällådsuårgusijdiskuin mäneh tävj kiävtust siähä1ä iäge saanij kevttim ohtävuodah lah ain ie1gåseh. Kielåpargee lii keålåm selvåttid ääi. 
sÅME DI G DIEI’...OMSSAyuchka,)SAMITIGC,Et NrcIIA’icL* ravvimjuvkku tuhhiitteh/nubåstutteh ieIgiittås. 
MIÄRÄDÄS:Labdosist 5 låå iuåkkim avzuumeh. 
§NOOMÅI SUJÄTTEM MYENSTEREH 
Ovdånoomäi sujättem sujättem anaräkie1ästiilah ain älkkee. Eromäåvt motomeh suornåkieläliih noomah, tegu Satu, Riku, ValojåTeijo tijppåsiih noomah, tovåtteh vaigådvuodäid suujåtmist. Kielåpargee Iii kiergånäm tutkåd 2.st —ä, -ojå—u maadä noomäid. 
IÄVTUTTÅS:Kieläjufrvusjåravvimjuåvkku totkeh, maht noomah sojeh anaräskieläst, 
kieläpargee nuurräm materiaalist. Kieläjuåvus oovdäst ravvimjuåvhoin meerrid myenster, mon mield suomäkieläliih noomah sojeh anaräkie1äst. 
MIÄRÄDÅS:Äisirdoo cuivuvå uåkkimån. 
§TIÄTTUN 
Kieläpargee eelij 31.10.2013 Jyväskyläst Invisible Multilingualisms seminaarist särnumin KieläkäldestjäAnaråkie1ä iäläskitmist. 
Säämi Kieläkäidee nettisiijdoh 1i puåtimin: www.sarnigiellagaldu.org 
§ERES ÄÄIH 
uåvuvä uåkkim meridui toolläd 2014 aalgåst 
SÄ M E DI G DIR8MSSAfykkuahka 
Z)SAMTiGGEjjNrri6ta 
Saavåjodetteijee Iopättij uåkkim 16.11.2014 tijme 16.15. 
Anna Morottaja)/Johanna Alatorvinen 
SaaväjodetteijeeYCällee 15.11.2013, 1 —6 (uåsi)jä7 (uäsi):st 
Miina Seurujärvi Cällee 16.11.2013, 6 (uäsi)jå7 (uäsi)—§st 
7’‘t4 
Petter MorottajaElla Sarre Pevdikirj etärhisteij eePevdikirj etärhisteij ee 
ÅM E D 1 G G•ROMSSAfyuchki 
)TROMS&e,mn’ 
↓ Skip to Main Content 
Posted on 
by 
Neeta Jääskö 
Juovlâmáánu lii Aanaar kuávluin ive sevŋâdumos äigi, ko SKAMMÂ lii álgám já nohá eskân uđđâivemáánu peln. Skammâ uáivild-uv täsnitiettust ääigi, kuás piäiváš ij paijaan almeroobdâ paajaabeln, já ČUÁVÁDÂH adai peeivičuovâ äigi lii uánihâš – tuše mottoom čuovâdub stielâs tiättoo almeroobdâst. Talle lii SIÄVŊUS teikkâ KIÄMÁDÂH, ko peivi ij čuovvân olmânáál, teikkâ lii mudoi uccáá čuovâ mutâ ij olmânáál sevŋâdgin. Peeivi maŋa VEIGI lii vistig kukke, já alemuu skaamâ ääigi uážžu kal ettâđ ete iiđeed já peivi láá šoddâm ohtân kuhes veigin. 
Skammâ já majemuš peeivičuovâ. 
Eellim kuittâg jotkâšuvá skammân siämmáálágánin ko eres-uv iveaaigij, peic tovle tot ij lamaš pehtilumos tuoijumäigi. Motomeh kierdih SKAMMÂŠLUNDEVUOĐÂ, mon te tipšoh kirkes lamppuin. Talle ko čuovâ lii uccáá, lii eromâš tergâd eelliđ olgon! Veik čuovâ ij oinuugin, te tot liijká lii rummâšân já mielân pyeri. Skammâ lii meiddei vuovâs äigi muštâččiđ já mainâstiđ – komeh já eres komáliih huáđđooh lijkkojeh kuhes veigijd. 
Anarist täsnitieđâlâš skammâ pištá 38 jándurid, Njuárgámist vist masa kyehti mánuppaje. Eennâmpáálu juurâtškuát tavenäävi kuávlu oppeet čuovâ kulij 21.12. maŋa. Talle lii TÄLVIPEIVIJORGÁLDÂH, mii lii ive sevŋâdumos peivi tääbbin tavveen. Tastmaŋa peeivih älgih kuuloold kukkođ, já uđđâivemáánu peln piäiváš iđeškuát oppeet almeroobdâ tyehin. 
Puolâšeh še láá juovlâmáánust jo álgám, já tovle ettii, ete pávuttem ruáškáástâl , ko korrâ puolâš PIÄŠKÁ tupenuurhijn já muorâin. Já jis ij puolâšin jieš määti olmânáál kárvudâttâđ olgos monâdijnis, te jávuttes äijih kal koččo . Ettii meiddei, ete Talvâsâš puátá vuástá ko liijkás kepis kárvuiguin vuálgá olgos jeđe kárttá tállân maccâđ siisâ.  
Tääl mij almottep oppeet kišto mii lohheid. Manen kočodeh (teikkâ kolgâččij kočodiđ) tom kirkes laampu, mon kevttih peeivičuovâvääni tipšomân? Palhâšume mij ep tieđe tääl nomâttiđ, mutâ aainâs-uv pyere peggim tast finnee. Šiev adventäigi puohháid Säämi Kielâkäldest!  
Käldeeh:  
Kove: Ville Oksanen , kevttum CC BY-SA 2.0 -lisenssijn.  
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Sämmiliih láá oles aassâmkuávlus pajemuuh äššitobdeeh kolmâ taalvij paijeel pallâmist. Ohtâ tergâdumos pivoaamnâs lii tiäđust-uv poccuu čevđi, já masa jo tobdosumos poccust korrum pivoh láá poccuu kamâsijn rahtum sovskammuuh tâi njuppâheh .  
Sovskammuuh láá maaŋgâlágáneh já toid väljejeh amnâsijd ton mield, magarijn pargoin já tooimâin taid áigu kevttiđ. Olgopargoid já argâkiävtun tohhejeh sieivâ ivnásiih kamâseh, moin rahtum kammuuid lii hervân korrum nk. riävskánjune , ruopsis hervâleđđee kamuvnjuuneest, teikkâ ij mihheen. Fijnásumos kamâseh láá porgekamâseh , moh láá njuovvum eidu ko puásui lii molsom soksâmijdis keesi loopâbeln. Porgekamâsijn láá uánihis soksâmeh, adai toin iä šoodâ pyeremuuh pallâmkammuuh. Muuzzig -, kobbâ – já kirje kammuid kannat šeštiđ juhlijd já hervâttiđ pyereest tiärásijguin .  
Hervâkammuuh anarâš nisonij hervâvuodduiguin 
Oovtâ kamuvpaarâ kuárumân mana suullân ohtâ koddoor adai nelji kaammâs, pyeremuht oovtâ poccust vâi toi ivneh heivejeh pyereest oohtân. Kammuid kuáruh meiddei poccuu kállučeevđist, já toi nommâ lii káálluh .  
Meiddei kammuu kiddimvuovijn láá muulsâiävtuh: vuodâkammuuh , moid kalga kiessâđ vuodduid kammuu ruoijâs já jyelgi pirrâ jyelgiruottâsist pajaskulij, teikkâ snoorrâmpäddikammuuh adai kurekammuuh moid kalga čoonnâđ tegu táválijd lädikammuid-uv.  
Taan SOGSAKK pyevtittem videost  Ailâ-Maarit Valle (1940-2011) čáittá, maht kalga kárvudâttâđ, já kiässá čässihijd juálgán aaibâs video aalgâst. Čässihijd kiessih siämmáánáál ko sovskammuid-uv. Ailâ-Maarit lâi olmâ tyejičeppi já kiergânij toimâđ meiddei anarâškielâ tievâsmittemškovliittâs kielâmiäštárin já tyejimáttáátteijen ovdil jämimis.   
Vuodâkammuid läävejeh anneeđ jyelgist oles peeivi siste já olgon já taid kannat-uv kiessâđ olmânáál amas vuodduuh nuálusiđ . Hyeneest kiessum kaamuv mast vuodâ lii nuálusâm lii tiäđust-uv nuáluskaamuv . Kammuid aneh meiddei vuodduittáá jis ferttee tuše elâččiđ olgon, já taggaar kiesâhánnáá kammuid kočodeh luáváttâh hân tâi luáváttâs sân.  
Vuodâkammui monnjâpeeli 
Vuodâkammuu uásih láá: 
Vuodâkammui ruojâs já váárvuh 
Vuodduu uásih láá: 
Käldeeh:  
Koveh: Neeta Jääskö / Säämi Kielâkäldee  
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Tääl puáhtá neetist keččâđ uđđâsist Kielâtipšom, normim já termipargo sämikielâin –seminaar. Ornijm seminaar Saijoosist, Anarist roovvâdmáánu 6. peeivi 2015. Seminaar čuovvuu Saijoosist 40 olmožid já neeti peht vest paijeel 200s. Seminaar päddejui, já mij almostittep päädi kyehti uássin Youtubest. 
Taa vuossâmuu uási aalgâst lii Säämi Parlamentaarlii Rääđi jođetteijee já Suomâ Sämitige saavâjođetteijee Tiina Sanila-Aikio lekkâmsahâvuáru. Tastoo lii Taažâ Sämitige president Aili Keskitalo sahâvuáru. Suu maŋa Eino Koponen luvâldâl Kielâtipšom vuáđujurdui heiviittâlmist nuorttâlâškielân (PDF, suomâkielân) já Johanna Ijäs ges Tavesämikielâ kuálussaanijn já toi čälimist (PDF, tavesämikielân). Taan uási loopâst lii Säämi máttááttâskuávdáá sämimuusikuáppei konsert, mii uárnejui Saijoos auditoriost.  
Nube uási aalgâst Petter Morottaja luvâldâl tast Maht anarâskielâ kalga tipšođ (PDF, anarâškielân). Svenn-Egil K. Duolljá luvâldâl Kielâopâlij njuolgâdusâin, moh láá julevsämikielâ kielânormim vuáđđun. Märgge Uttjek luvâldâl Umesämikielâ tiileest já merhâšumeest (PDF, ruotâkielân). Loopâst proojekthovdâ Marko Marjomaa muštâl Kielâkäldee-jotkâprojektist.  
Luvâlduvâi PowerPointih kávnojeh luvâlduv noomâ spokkâlmáin. 
Posted in 
Äigikyevdilis almottâsah 
↓ Skip to Main Content 
Posted on 
by 
Neeta Jääskö 
Takkâ puohháid kiäh lijjii mield vuossâmuu anarâškielâ kielâpuudâst 14.1.! Mij ep lam maaŋgâs tobbeen, mutâ saavah lijjii hittâruuh já meiddei kielâkoččâmâsah pajanii mottoom verd. 
Oovtâst smietâim om. tom, mii iäruid lii veerbâin salkkiđ já kuorriđ – tärkkilis iäru ij val selvânâm, mutâ tääl lep puáhtám algâttiđ selvâttempargo. Meiddei nuurrâđ -veerbâ synonymijd (čuággiđ, puáimuđ, rááppuđ, uussâđ, tuáppuđ) já toi merhâšumeiäruid smietâim váhá.  
Tastoo smietâim vala muádi nuuvt kočodum false friends -tábáhtus, ađai tagarijd saanijd moh sulâstiteh nubbe nube já pyehtih tondiet siähániđ koskânis. Tagareh láá om. 
Motomin saanij merhâšumeh láá viehâ alda nubijdis, jis toh láá suorgiittâsah siämmáámuđuš säänist, mut motomin vest iäru lii uáli jo styeres tegu uáinivetteđ. 
Saavâid kielâpuudâst nuurâi meiddei Yle Säämi Anarâš saavah -toimâtteijee. Pesâvetteđ kuldâliđ mainâs Areenast táágu (vuolgâttum 26.1.): http://areena.yle.fi/1-2729950 
Taan oho kielâpuddâ tuálloo jo meridum ääigi, ađai tuorâstuv 28.1. tme. 17-19 Saijoos viäskárist. Mij lep kuittâg finnim macâttâs tast, ete tuorâstâh lii maŋgáid perustum ulmuid uáli kuhes já huápulâš peivi. Anarâškielâ orroomviste -juávhust lii ain juátkoo jienâstem pyeremus ohopeeivist, moos puáhtá pyereest uásálistiđ vala. Jienâstem kávnoo táágu: https://www.facebook.com/groups/264702290230055/permalink/1109075499126059/  
Taan oho Kielâpuddâ lii meiddei Facebookist: https://www.facebook.com/events/1558618857788584/  
Teivâdop talle! 
Posted in 
Äigikyevdilis almottâsah 
↓ Skip to Main Content 
Posted on 
by 
Neeta Jääskö 
Almugijkoskâsii Eenikielâ peeivist 21.2. lii álgám Maaŋgâkielâlâš mánuppaje (Multilingual Month), mii pištá 21.3. räi. Säämi Kielâkäldee uásálist mánuppajan oovdânpyehtimáin tooimâs eres kirjeráájuin Suomâ sämikuávlust já ton ulguubeln. Oovdânpyehtim pištá suullân pelnub tiijme, mon ääigi jieškote-uv sämikielâ kielâpargeeh muštâleh Säämi Kielâkäldee tooimâst já oovdânpyehtih säämi kielâlii maaŋgâmuđušvuođâ oovdânpyehtimijguin já videoiguin. Kielâpargein sáttá tiäđust-uv koijâdiđ meiddei kielâravvuid. Oovdânpyehtim lii kirjeráájun mávsuttem já ton äigi suáppoo oovtâst. Väldiđ aainâs ohtâvuođâ! 
Giellagáldu lii ohtsâštave-eennâmlâš proojeekt, mon ulmen lii vuáháduttiđ sämikielâi ohtâsii áámmát- já reesuurskuávdáš Säämi Kielâkäldee toimâm Ruotân, Suomân já Taažân. Áámmát- já reesuurskuávdáš Säämi Kielâkäldee tuáimá maaŋgâkielâlâšvuođâ váimusist já huolât sämikielâi sánádâh- já terminologiapargoost, noormâdmist já kielâtipšomist sehe argâpeeivi kielâravviimist, vâi kielâi ovdánem piso siärváduv nubástusâi fáárust. 
Multilingual Month (”Maaŋgâkielâlâš mánuppaje”) aalgij almugijkoskâsii eenikielâ peeivi 21.2. já nohá 21.3. maailm runolâšvuođâ peeivi já raasism vuástásii peeivi 21.3. Jyehi-ihásâš tábáhtus áávvud eenikielâid, maaŋgâkielâlâšvuođâ já kielâlii maaŋgâmuđušvuođâ. Ive 2017 Multilingual Month ovdeed ohtsâšpargo Tave-enâmij kooskâst čokkiimáin mield organisaatioid já projektijd. 
Maaŋgâkielâlâšvuođâ sehe eenikielâ merhâšume luptim lii eromâš tehálâš sämmiláid já sämikieláid, ko UNESCO mield puoh sämikielah láá uhkevuálásiih, iäge aldagin puoh sämikielâliih uážu valagin om. vuáđumáttááttâs jieijâs eenikielân. 
Maaŋgâkielâlii mánuppaje ääigi Säämi Kielâkäldee haalijd oovdânpyehtiđ sämikielâi maaŋgâmuđušvuođâ já tooimâs kirjáávuođâ Čevetjäävrist kiddâ Ruándimân, sehe oovdânpyehtiđ sämikieláid rahtum čäällim já kielâkevttim išeriäiduid tegu sänikiirjijd já njuálguluuhâm, já pyehtiđ kielâtipšom- já ravvimpalvâlusâid aldeláá sämikielâi sárnoid. 
Lasetiäđuh já oovdânpyehtimeh:  
Sámi Giellagáldu / Neeta Jääskö  puh. 040 652 6235  info@giellagaldu.com  www.giella.org 
Multilingual Month pirrâ: https://suomeksi.multilingualmonth.org/   
Posted in 
Äigikyevdilis almottâsah 
, 
Siähálâs ääših 
↓ Skip to Main Content 
Posted on 
by 
Neeta Jääskö 
Čohčâ já algâtälvi lii njuámmootaavdâi äigi. Maaŋgâlágán leencuh já influenssah láá joođoost. Toh njuámuh ulmuid huámmášhánnáá já forgâ jo älgih tekkipohčâseh já uškáseh vuojâdeh .  
uškáseh vuojâdeh – tegu miinii kolmâšijd monâččij roopâst, koolmâs tuárgástit  
uškes – tot koolmâs mii mana pirrâ roopâ  
uškijduđ – kolmuđ já puosâškyettiđ  
uškijdum – kolmum já puosâškuáttám  
uškijduttiđ – jieš lii tovâttâm tom, et lii kolmum já puosâškuáttám  
Kove: Anders Adermark  
Tavdâmeerhah láá sierâlágáneh sierâ ulmuin. Tavdâmeerhah láá om. kašnem , mon mield meid tavdâ leevvân ( riškáttâhnjuámmum ), nuárvui , tekkipohčâseh , kumeštâs , kuorsâttâs já čudâpoovčâs .  
kašneđ – ko njune šlijvease iärdoo já olmooš possáád nuuvt korrâsávt, et maŋgii čulgâ- já snuolgâkuáškánjâšah riškeh tuohu teehi  
kašnem – ton tooimâ nommâ, ko kiinii kašna  
kašnattâs – ton nommâ, ko kiinii kašna  
kašnattâllâđ – kašneđ maŋgii  
kašnestuđ – tubdâđ táárbu kašneđ  
kuorsâđ – keččâliđ vuáimálávt olgos vuoiŋâmáin meddâlistiđ snuolgâ teikkâ muide kiäppáin teikkâ čuddust  
kuorsâstuđ – tubdâđ táárbu kuorsâđ  
kuorsâttâs ( meid kuorsâttâh ) – ton nommâ ko kuársá  
kááhuđ – kuorsâđ, selvâttiđ čudduu  
kávádiđ – kááhuđ ohtii  
Njuámmoo – adai kolgotaavdah njuámuh älkkeebeht, jis olmooš lii kolmuuttâm jieijâs. Kolmum vyeleed ulmuu vuástálistemnaavcâid taavdâi vuástá. Leencu ij kannat tátulávt njuámuttiđ nubbijd ulmuid adai, jis oro, et lah puáccáámin , te pääsi pááikán tipšođ jieččâd. Ele vyelgi paargon teikkâ škoovlân taavdâ njuámuttiđ.  
Käldeeh:  
Koveh:  
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Anarâškielâst láá jieijâs ärbivuáváliih penuvnoomah tegu maaŋgâin eres-uv kielâin, ovdâmerkkân suomâkielâst já orjâlâškielâst. Taid ij tääiđi leđe val kihheen puoh čuággám oovtâ sajan, mutâ toh láá ain uáli táváliih já kiävtust. Om. Anarâškielâ ravvuuh -kirjeest láá motomeh penuvnoomah: Čappi , Čiergis , Ketki , Kuovgi , Penne , Ranni , Šuuvun , Täsni , Tiigâl , Tiälkku , Tuálppi , Vahtâ . Eres käldein kávnojii meiddei Polfe já Šluŋkki .  
Bolfi (“Polfe”). Kove: Bigga-Helena Magga 
Táválumosávt nommâ valdâl mahtnii pennuu olgohäämi, mutâ meiddei lattim teikkâ luándu. Tagareh noomah tegu Čappi, Šluŋkki, Kuovgi já Ranni kovvejeh pennuu njuolgist olgohäämi peeleest: Čappi lii čappâd, Šluuŋkist láá šluŋkkepeeljih, Kuovgi lii kuovgâd, Ranni lii räänis. Täsni-nommâsii pennust lii täsni káálust já Tiälkku-nommâsâš peenuv lii tielkkuu. Čiergis lii taggaar, mast lii čiäppát pirrâ kuovgis čiergis. Tuálppi lii Itkonen mield tevkisruškâd. Tiigâlist láá kuovgis tiälhuh čoolmij paajaabeln. 
Polfe-noomân ij kavnuu njuolgist anarâškielâst maadâ, mutâ tot táiđá leđe suhâlâš orjâlâškielâ Bolfi -noomân. Ellee, mon soovsâ lii vuohâd, lii orjâlâškielân bolffas , já tast puátá pennui-uv nommâ: om. Milli já Polfe . Itkonen tobdá meiddei Lutur -noomâ mii adeluvvoo kuhessoovsâgis pennui.  
Penne oro lemin peenuv-säänist rahtum jiellâhnommâ. Vahtâ lii taggaar mii vähtee. Šuuvun lii Itkonen mield virkkuus peenuv. Ketki-noomâ aalgâst ij taan čallust kannat arvâliđ maiden. 
Sämikielân láá ittáám meiddei uđđâ penuvnoomah, tegu Jieŋâ , Naver já Aarni , moh iä aldagin ain valdâl pennuu häämi teikkâ luándu mahten. Toid lahtojeh eenâb-uv abstraktliih tâi runoliih kielâkoveh, já tain puávtáččij te čäälliđ jieijâs čalluu.  
Jis máátáh tavesämikielâ, luuvâ aainâs meiddei tavesämikielâ pargee Bigga-Helena Magga čäällim čalluu sii ärbivuáválii penuvnoomâin: Mii vielpái namman? 
Käldeeh:  
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Anarâškielâ kielâjuávus čokkânij ive 2017 vuossâmuu čuákkimân tuorâstuv 18.5.2017. Kieđâvuššâmnáál lijjii iänááš ohtsâškoddesäänih, já tuhhiittum saanij lasseen čuákkimist šoddii motomeh noormah já ravvuuh ohtsâškoddeteermâi jurgâlmân. Ohtâ äigikyevdilis fáddá ohtsâškoddeest lii-uv peerâ já toos lahtoo tuáváduvah. 
Peerâkoskâvuotâsäänih  
Taat lii suomâkielâst táválâš tuávádâh, moos ij lah lamaš vaastâ sämikielâst. Ärbivuáválávt säänih suuhâ já peerâ láá merhâšume tááhust váhá viijđásuboh ko syemmilijn, já eromâšávt tááláá siärváduvâst lii tehálâš sierriđ taan viijđásub já meiddei epimiärálub teermâin. Kielâtoimâttuv sänikirje miäruštâl ‘ydinperhe’ taggaar peerân, moos kuleh vanhimeh já sunnuu ohtâsiih párnááh. Lasseen eres teevstâin (om. Kirsti Suoranta sosiologia pro gradu -totkosist) vuottui ‘ydinperhe’ sajadâh siärváduv jyevimettum ráhtuslâš vuáđuohtâdâhhân , tegu kuávdážin teikkâ váimusin. ‘Ydinperhe’ šoodâi-uv sämikielân váimuspeerâ .  
Meiddei ‘sateenkaariperhe’ lâi smiettâmnáál. Tiervâsvuotâ- já pyereestvaijeemlájádâs párnáiravviittâhkietâkirjeest tot lii miäruštâllum merhâšiđ jieškote-uvlágán seksuaal- já suhâpeeliucceeblovvoid kullee ulmui páárnášperruid, já tuáváduv ulme lii oovdânpyehtiđ perrui maaŋgâmuđusâšvuođâ. Kielâjuávus ij máttám meridiđ taan säänist maiden, mutâ smietâi ete tot puáhtá kale leđe om. äijihtävgipeerâ , kirjepeerâ tâi veikkâ ivnepeerâ . Pyereeb lii kuittâg karveđ njuolgâjurgâlem já čielgiđ taam nubbijn sanijguin.  
Eres peerâsäänih já tuáváduvah maid kielâjuávus kieđâvušâi láá vyellin tavlustuvâst. Tievâsliih sänilistoh lasettuvvojeh meiddei PDF:n. 
ohtuu huolâtteijee 
yksinhuoltaja 
kuorâttâllâmäigi 
harkinta-aika 
ohtsâšhuolâttem, -aitârdem 
yhteishuoltajuus 
Lapsilaki.fi: “Lähtökohtana laissa on, että vanhemmat toimivat yhdessä lapsensa huoltajina. […] Yhteishuoltajuus tarkoittaa sitä, että lapsen huoltoa koskevat päätökset tehdään yhdessä.” 
káidusvaanhim 
etävanhempi 
AIL: “Etävanhempi = elatusvelvollinen, joka ei asu lapsen kanssa.” 
aldavaanhim 
lähivanhempi 
AIL: “Lähivanhempi = lapsen kanssa asuva vanhempi.” 
elettemmáksu 
elatusmaksu 
šovâttemtipšo 
hedelmöityshoito 
pelikyeimittem 
yksinasuja 
uđđâpeerâ 
uusperhe 
Pyereestpiergim vâi -vaijeem?  
Maht kolgâččij jurgâliđ ‘hyvinvointi’ tain ohtâvuođâin, ko sárnup siärváduvâst, staatâst tâi palvâlusâin já toi vaikuttâsâin ulmui elimân? 
Pyereest______staatâst keččâleh olášuttiđ puoh ulmui pyereest______. Aalmugjesânijn kalga leđe tuárvi ollâ eellimtääsi. 
Pyereest______staatâst lii ollâ škovliittâstääsi já ohtsâškodde lii täsiárvusâš. 
Suomâst kieldâ já staatâ fáálá ulmuid sierâlágán pyereest______palvâlusâid. 
‘Hyvinvointi’ ohtuunis lii jurgâlum sehe pyereestpiergim ete pyereestvaijeem . Kielâjuávus suogârdâlâi, ete piergim já vaijeem merhâšeh eres aašijd. Vaijeem valdâl tiervâsvuođâ, eellimtile já eres ulmuu navcâlâšvuođâ peelijd. Kielâjuávus meridij tain tábáhtusâin pyereestpiergim ko ij lah saahâ tiervâsvuođâst já ton sullâsijn aašijn.  
‘Jälki’-miärrus jurgâlem  
Maht jurgâliđ miärusuási ‘jälki’ sämikielân om. saanijn ‘jälkivero’, ‘jälkivaatimus’…? maŋa- vâi monnjâ- , kuás kuábáš? Kuohtuuh ovdâmeerhah kávnojeh jieškote-uv sänilistoin, já lasseen kielâjuávus lii tiervâsvuotâsaanij ohtâvuođâst meridâm ‘jälkiehkäisy’ jurgâlussân maŋa estim , čallum sierâ.  
Kuittâg kielâjuávus arvâlij, ete maŋa- kuálustum miärusin ij heivii taggaar ohtâvuotân, já ton sajan kielâjuávus avžuut maje- ; meiddei monnjâ – lii máhđulâš. Om majeviäru , majevátámuš .  
Lasseen kielâjuávus kieđâvušâi kulâtteijee- já irâttâssaanijd, moh puátih tievâslij sänilistoin neetin, sehe kielâpargest koijâdum kielâkoččâmušâid, moh adeluvvojeh olgos te jieijâs čaalân. Čuávuvâš kielâjuáhus čuákkim tuálloo arvâlmist čohčuv 2017. Pyeri kiđđâ puohháid! 
Posted in 
Kielâjuávus 
, 
Kielâravvuuh 
SÄÄMI KIELÅKÄLDEE (SÄMI GIELLAGÅLDU) ANARÅK1ELÄ 
KIELÅJUÄHUS UÄKKIMPEVDIKIRJE 
Aigi 
Saj e 
vuossargä 6.5.20 13 tijme 9.00—16.00 majebargä 7.5.20 13 tijme 9.00—16.00 
Aanaar, Sajos, parlamentsali Solju (6.5.) Aanaar, Sajos, Sisti (3.kerdi) (7.5.) 
Marja-Liisa Olthuis Anna Morottaja Petter Morottaja Matti Morottaja Ilmar Mattus Ella Sarre 
kieläj uåvusj eessän, saaväj odetteij ee kieläjuåvusj eessän kieläjuåvusj eessän ravvinjuåvhuj eessån ravvinjuåvhuj eessän ravvinjuåvhuj eessän 
Mieldi 
Miina Seurujärvi Johanna Alatorvinen 
kieläpargee ä11ee pevdikirje ällee vu 6.5. mieldi ma 7.5. 
Meddäl 
§CUÅKKIM LEKKÄM 
Meridui,eteMarja-LiisaOlthuistuäimäsaaväjodetteijen taanöuäkkimist. Saavåjodetteiijee leehåi öuäkkim 6.5.20 13 tijme 9.00. 
§UÄKMM LAVÄLÅVUODÅJÄMERIDEMVÄLDÅLÅVUOJJÄ 
TUUHIITTEM 
uåkkim pahudui 1avä1äänjå meridemväldålåän. 
§PEVDIKIRJE TÄRHISTEIJEI VALJIM 
Meridui, ete kieläjuåhus jesåneh tärhistehpevdikirje. 
SÅMEDIGGI 
‘:SÅMITGGE 
..—.ROMSSAfyiuchb 
! 
Äilisto jå aaij öuåvuvå kietådållämoornigtuhhiittui: 
§ Tiätumaain sänilisto 
§ Tierväsvuotä sänilisto § Tobdosäänih listo § Normådem §Anaräkie1åkieläohjeim 10 § Uddå säänih listo 11 § Kieläpargee pargouävåim 12 § Stavälistem anaråkie1äst 13 § Kie1åju.husjä ravvimjuåvhu uävuväsuäkkim 14 § Cuåkkim lopättem 
§ TIÄTUMAAIN SÄNILISTO 
Tiätumaain sänilisto saanijd kolgåij tuhhiittid, et kieläpargee puåvtäij juåtkid sänilisto rähtim saanij suujätmåin. Tiätumaain sänilisto lii Säämi Kielåkäldee ohtsä proojeektjåtom tuhliiittem lii tehälä projektin. 
Tiätumaain sänilisto tuhhiittui (lahtos 1). 
§ TIERVÄSVUOTÄ SÄNILISTO 
Tiervåsvuotå sänilisto lii tuhhiittemnåäl. Kielpargee lii nuurräm “vuådusaanijn” listo, mon kannat vuosmun tuhhiittid, keejå lahtos “vuådusäänih”. Kieläpargee lii nuurräm 
meid, suu mielåst, uo1måsaanijd Tierväsvuotäsänilisto säniuo1mah-1ahtosän, tom-uv 
kannat tutkäd ovdil ko totkäjie sänilisto. Säniuolmah lää suullän 40. 
Kieläjutvusjäravvimjuåvkku monnii oodä listo mon kieläpargee lii nuurräm (lahtos 
2jå3). 
§TOBDOSÄÄNIH LISTO 
Listoij lah vala tuhhiittemnäål, mut tom ko1gäij keäd oodä, et låå-uv tobbeen säänih moh iä kulå tohojålii-uv uåkkimvievä tiädust anaräkie1ä säänih, moi sajeh tääl låå kuårusin. 
Kieläjuävusjåravvimjuävkku iä kiergänäm tutkäd tobdosäänih sänilisto. 
sÅME DG G 1ROMSSAfyuhk SITG 
8§NORMÄDEM 
8.1§RAVINTO-RAVINNEANARÄKIELÄN 
Kielpargee iävtut, et suomäkielä “ravinne” liij anaräkielån ravådåhjä“ravinto” liåij raavvåd. 
Kieläjuävus jä ravvimjuåvkku meridii uåvuväå (lahtos 4): 
ravinneravdäh 
ravintoraaväd teikkä ravådäs 
8.2§ORGAAN 
Kieläpargee iävtut, et kieläjuävusjåravvimjuävkku valjiäin anaräkielå sääni mii meerhä “elimistö”. 
Kielåjuåvusjäravvimjuävkku meridii uävuvää (lahtos 5): 
orgaanelin 
orgaanIåeloperäinen, orgaaninen 
orgånismåeliö, organismiiälään (eliö) 
orgaanvuahädähelimistö 
8.3§ÅIGÄPUÅTU 
Kieläpargee iävtut, et kieläjuävusjä ravvimjuåvkku normädävä sääni “åigåpuåtu” kevttimohtävuodä anaråkielåst. Jä lasseen normådiäin saanij “elanto”, “toimeentulo”, “elinkeino””jå “eläke”“eläke” saanij anaräkielälij vaastä. 
Kielåjuävusjäravvimjuävkku meridii uävuvåä (lahtos 6): 
äigiputu, eeleed, iä1ämå elanto 
äigputu, eeleed,iä1måtoimeentulo 
SÅMEDIGGI[ROMSAfyIkuohkisiii! NrJI6c* iä1ttåheläke 
Huäm!Virgekielästkalgå rähtid iäru, ulmuuh pyehtih kuittåg kevttid saanijd smumkie1äst eresnåål (iälåttäs Iii kiännii kielåst “eläke”). 
§ANARÅKIELÄKIELÅOHJELM 
Kielåpargee iävtut, et kie1.juvus jå ravvimjuåvkku ää11iv anaråkieffl kielåohjelm. 
Kielåohjemist oinuuij anarkie1 tile ovdil, tääl jt puåtteevuodäst. Kielåohjelmist 1iij ävkki, ko oc ruudäid ereslåän projektij vårs sehe anaräkie1äst tie.Ieetmist. 
Kieläpargee lii vuåvm kielåohjelm råhtusiävtutts. 
Meridui, et kielftpargeeji Marja-Liisa Olthuis oovtåst moonnåv oodå anaråkie1å kieläohjeim. Iärråseh pyehtih lede meiddei fåärust suunnåttålmin kielåohjelm. 
§UBDÅSÄÄNIHLISTO 
Kielåpargee iävtut, et Ilmar Mattus okkim UddL säänih listo pieijuuij neetin Googledriven. Ilmar lii lopedam sänilisto jyehimjåoovdeb kie1åjuhus u.kkimist smiettui, et vuähäsumos 1iij,jis puohåin liij ain siämmås versio listoost aanoost. Googledrivest lii mhdu1 meridid kii puåht rähtid merkkuumijnja kii puhtä keäd listo. 
Kielåpargee iävtut, et uddå säänih liiston uåuh merkkimmähdu1ävuodå kieläjuåhus jå ravvimjuävhu jesåneh sehe kiefflpargee. Keåmmhdu1äsvuotå1iij ulmuin kiäh tom pivdeh, aainäs-uv anaräkielå srnoin. Kieläpargeepuåvtäij 1 ede listo googledrivenpieijee. kii meid lasseetkeåmmähduIävuodäid. 
Kielåjuvus jå ravvimjuåvkku meridii, et kieläpargee lasseet va1mä sänilistoid nettisajan (nettisaje.wikispaces.com). Nettisaajeest ij lah kuittägm.hdu1åsvuotä tivvood listoid. Kieläpargee ålgå kevttid googledrivejainalmoot ko lii lasettäm tiätuvuårhå. 
§KIELÄPARGEE PARGOVUÅVÅÅM 
uåkkim moonäi oodå kielåpargee pargovuävåäm (lahtos 7). Lasseen iävtuttui, et kielåpargee puähtä uåsilistid anaråkie1å kieJåmiätårij sahhiittålmäidjä moonnädoodå jienåpaadijd. 
ÅMGf—OMSSAfyku1,hkan 
t 
12STAVÄLISTEM ANARÅKIELÅST 
Petter Morottaja: Måttäätteijeeh läå koijftdållåm, maht anaräkielä stavälistem mana. Stavälistem lii tehälä luuhäm oppämist. 
Älkkeemus vyehi lii stavålistid suomåkielå maali mield: 
OJokaisen konsonantti+vokaali -yhdistelmän edellä on tavuraja. Esimerkiksi pa 
ta, kos-ki, kään-nös, kars-ta. 
OKahden eri vokaalin välissä on tavuraja, jos ne eivät muodosta difiongia. 
Esimerkiksi la-ot, hau-et. 
OYhdyssanoissa kukin yhdysosa tavutetaan erikseen kuten itsenäinen sana, ja 
yhdysosien välissä on siis aina tavuraja. Esimerkiksi ka-tu-o-ja, yh-dys-o-sa. 
Suomäkieläst stavälij tiäddu mana tånåvt: 
-1. stavälist väldutiäddu -3. stavälist uälgitiäddu (jåjyehi nubbeest tast ovdåskulij -(lää motomeh spiehästuvvah kale) 
Anaräkie1äst lää kuittåg motomeh kukkodåhääih, moh sättih vaiguttid sääni tiäddoid. Kost lii sääni våldutiäddu: 
-Pukovuäjäjäävrist.-->foneetlåvtlii kukke. -Mun kuddimpuko.-->foneetlåvtlii uänihå jä ujä o låvå pelikuheh. 
Koämu lii, et stavålistep-uv maajeeb celkkuu: 
1) mun kud-dim pu-ko. 
2) Mun kud-dim pu-ko. 
3) mun kud-dim puu-koo. 4) mun kuddim puko 
pää-nipään-nipään-i 
Nubbe taas kullee äi lii vala tot, et maht puåhtä måttäättid Iuuhåd uänihis diftoijijijd. Mut tom ij tääidi pyehtid stavålistmåin iedid. 
SÅMEDIGGI SÄMITIGGE 
—ROM5SAfykssuohkan 
! 4)rJ tacI1TROMSEyIkekonrnrnE vyevih:pu-kojåpään-i.Meridui meiddei koijädid måttååtteijei uåivil stavålistmist. 
§ 
KJELÅJUÅHUSJÄRAVVIMJUÄVHUUÄVUVÅ UÅKKIM 
Kieläpargee iävtuttij et uåvuvå uåkkim lii ohuv. 
UÅKMM LOPÅTTEM 
Saaväjodetteijee lopåttij uåkkim 7.5.2013 tijme 16.00. 
/4;: 
L’ 
Marja-Liisa Olthuis Saaväjodetteijee 
Johanna Alatorvinen Cällee7.5. 
Miina Seurujarvi 
Kielåpargee, ä11ee6.5. 
Petter Morottaja Pevdikirj etärhisteij ee 
Pevdikirj 
SÅMEDIGGI SÄMITIGGE 
V• 
OMSSAfyIuhk 
TROMSyIkEmrnune 
↓ Skip to Main Content 
Tuhhiittum kielâjuáhus čuákkimist 7.-8.6.2016 (–> pevdikirje ) 
-uđ-syergis lii uáli táválâš já produktivlâš deverbal passivsyergis. Tot lohtâs sehe parâstaavvâlsâš, parâttesstaavvâlsâš já kiäsásemverbáid. 
Syergis lohtâs veerbâ kievrâs maddui já puáđusveerbâst šadda kiäsásemverbâ. Vuossâmuu stavâlân puátih systemaatlâš vookaalnubástusah sehe diftoŋŋáid já ovtâskâs já kuhes vokaláid. 
aktiv  
passivsuorgiittâs  
passiv ol. 3.p.  
huám.  
cicceđ  
ciccuđ 
ciccoo 
čiehâđ  
čieh’huđ 
čiäh’hoo 
kukkom kievrâs tääsi 
cuvnâđ  
cuvnuđ 
covnoo 
estiđ  
estuđ 
iäs’too 
juát’kiđ  
jotkuđ 
juát’koo 
jyehiđ  
juoh’huđ 
juáh’hoo 
kukkom kievrâs tääsi 
kavnâđ  
kavnuđ 
kávnoo 
kevttiđ  
kevttuđ 
kiäv’ttoo 
kuullâđ  
kulluđ 
kulloo 
kyeđđiđ  
kuođ’đuđ 
kuáđ’đoo 
Syergis lohtâs veerbâ kievrâs, kuhomettumis já uánnánmettumis maddui. Suorgiittâs lii vo-maadâ kiäsásemverbâ. Ovdâmeerhah: 
a 
ktiv  
passivsuorgiittâs  
passiv ol. 3. p.  
huám.  
čuhčâdiđ  
čuhčâduđ 
čuhčâduvvoo 
siämmáámuđusâš denom. transl. 
hävdidiđ  
hävdiduđ 
hävdiduvvoo 
lonottiđ  
lonottuđ 
lonottuvvoo 
vuá’đudiđ  
vuá’ 
đ  
uduđ 
vuá’ 
đ  
uduvvoo 
denom. transl. 
vuá’ đ uduđ – vuá’ đ udu v á  
máttááttiđ  
máttááttuđ 
máttááttuvvoo 
ma’vsâttiđ  
ma’vsâttuđ 
ma’vsâttuvvoo 
Parâttesstaavvâlveerbâi -uđ -passiv puáhtá eromâš älkkeht siähániđ eres suorgiittâsâiguin. Talle ferttee suogârdâllâđ suorgiittâs ráhtus já merhâšume peht, mon juávkun verbâ jiešalnees kulá. Ovdâmeerhah passivhaamijd sulâstittee suorgiittâsâin:  
– stuđ : uá’đistuđ , ka’šnestuđ, kužâstuđ jna. iä lah passivveerbah peic desideretivveerbah moh kovvejeh enâmustáá monnii rumâšlii táárbu šoddâm. Iäruttâs passivsuorgiittâsân kávnoo merhâšumeest.  
-duđ – já -luđ -loppâsiih v-kiäsásemveerbah láá tävjimustáá denominal translativsuorgiittâsah ( čuol’mâ > čuol’mâduđ, jäävvil > jävilduđ, mecci > mecciluđ ) mut toh pyehtih leđe meid subitiv- (- liđ ) teikkâ translativveerbâst (- diđ ) rahtum passiveh ( čuol’mâdiđ > čuol’mâduđ ).  
-ttuđ –loppâsiih v-kiäsásemveerbah pyehtih leđe sehe karitivveerbah ( kunnâ > kunâttuđ – kunâttuvá ) teikkâ 3-staavvâlsii kausativveerbâ passivsuorgiittâs ( kunâttiđ > kunâttuđ – kunâttuvvoo ).  
vittáduđ -veerbâ puáhtá suorgiittemopâlávt jurdâččiđ sehe denominal translativverbân vittá + duđ já passivverbân vittádiđ + uđ . Meiddei vuá’đuduđ -veerbâ puáhtá jurdâččiđ sehe -uđ passivin já translativin: vuá’đudiđ + uđ (ol. 3. p. vuá’đuduvvoo ) teikkâ vuá’đu + duđ (ol.3.p. vuá’đuduvá ). Taat juávkku váátá-uv lasetutkâmuš.  
Passiv ráhtoo aktivveerbâ indikativ preesens ol. 3. persovn sujâttemmaddust já návt rahtum verbáid šadda j-maadâ: 
Syergis lohtâs kiäsásemveerbâi kuhesvookaallâš maddui (MLO Suorgiittemoppâ). Ovdâmeerhah: 
Kannat huámmášiđ taan-uv juávhu puotâ, ete puoh – šuđ -loppâsiih v-kiäsásemveerbah iä lah passiveh, peic toh pyehtih leđe meiddei denominal translativveerbah (adai suorgiittâs maadâ lii 2-st. noomin ige verbâ), main lii monnii ääši jiešvuođâ muttum, javkkâm teikkâ šoddâm merhâšume. Ovdâmeerhah: tu r ešuđ ~ turrâšuđ < tu r e (MLO Suorgiittemoppâ), liev’lâšuđ < liev’lâ , kelâšuđ < kee l i , o l ášuđ < o l es (MLO sänikirje).  
Motomijd saanijd puáhtá jurdâččiđ sehe passivin ete denominal translativ, om. surmâšuđ: surmiđ + -(â)šuđ (passiv), teikkâ sorme + -(â)šuđ (transl.).  
Lohtâs 2-st. veerbâi kievrâs maddui. Jis maddust lii sehe kuhes vookaal já kuhes konsonant, kuohtuuh uánáneh suorgitmist: laannjâđ > la nj âsiđ , čoonnâđ > čo n âsiđ, kuorrâđ > kuo’ r âsiđ . 2. staavvâl i/e muttoo á :n: jyehiđ > juá’hásiđ .  
-âttâđ / -ittiđ -syergis lohtâs 3-staavvâlsijd verbáid. Suorgitmist sänimaadâ ij nubástuu. Suorgiittum veerbâin lii merhâšume, et subjekt lii šoddâm monnii tavo čuosâttâhhân.  
-(â)ttâđ lii táválub ko –( i)ttiđ , já ton keežild tot avžuuttuvvoo vuosâsajasávt. Suorgiittemkuállus puáhtá tulkkuđ kyevtináál: 2-st. veerbâst suorgit vistig kausativveerbâ já tast passivveerbâ om. käskiđ > kä’skittiđ > kä’skittâttâđ (-âttâđ ), teikkâ suorgit njuolgist vuáđusäänist passivverbân käskiđ > kä’skittâttâđ (-ttâttâđ) .  
PEVDIKIRJE  
SÄÄMI KIELÂKÄLDEE (SÁMI GIELLAGÁLDU) ANARÂŠKIELÂ KIELÂJUÁVUS  
Äigi    7.-8.6. 2016 tijme 9.00 - 17.00  
Saje              Sajos, Sisti (3.kerdi), Aanaar  
Mieldi              Petter Morottaja kielâjuáhus saavâjođetteijee  
Marja-Liisa Olthuis  kielâjuáhus jeessân 
Anna Morottaja kielâjuáhus jeessân 
Matti Valle   äššitobdee 
Matti Morottaja äššitobdee 
Ilmari Mattus äššitobdee 
Miina Seurujärvi           kielâpargee 
Neeta Jääskö  kielâpargee 
Čuákkimääših:   
1§ Čuákkim lekkâm 
2§ Čuákkim lavâlâšvuođâ já meridemváldálâšvuođâ tuhhiittem 
3§ Pevdikirje tärhistem 
4§ Äššilisto tuhhiittem 
5§ Anarâškielâ passivveerbâi suorgiittem 
6§ Anarâškielâ relativpronomineh já toi kevttim 
7§ Anarâškielâ interjektioh 
8§ Anarâškielâ konjuŋktioh 
9§ Kejâstâh historjásäniliiston 
13§ Eres ääših 
14§ Tiättun 
15§ Čuákkim lopâttem 
1 § ČUÁKKIM LEKKÂM  
Saavâjođetteijee leehâi čuákkim tijme 9.17. 
2 § ČUÁKKIM LAVÂLÂŠVUOĐÂ JÁ MERIDEMVÁLDÁLÂŠVUOĐÂ TUHHIITTEM  
Čuákkim lii lavâlâš já meridemváldálâš. 
3 § PEVDIKIRJE TÄRHISTEM   
Pevdikirje tärhistuvvoo čuákkim maŋa oovtâst. 
4 § ÄŠŠILISTO TUHHIITTEM  Äššilisto tuhhiittui.  
5§ ANARÂŠKIELÂ PASSIVVEERBÂI SUORGIITTEM  
IÄVTUTTÂS: Čuákkim totká passivveerbâi suorgiittem já almostit suorgiittemnjuolgâdusâid.  
MIÄRÁDÂS: Čuákkim tuhhiittij suorgiittemnjuolgâdusâid nubástusâiguin. Pevdikirje labdosin  
meid excel-tavlustâh passivveerbâin. 
PASSIVVEERBÂI SUORGIITTEMNJUOLGÂDUSAH 
Passivsuárgáseh anarâškielâst (Olthuis suorgiittemoopâ mield): 
tábáhtuvá jiešmeidlist 
2-st. verbâ + -uđ-passiv: 
Syergis lohtâs veerbâ kievrâs maddui já puáđusveerbâst šadda kiäsásemverbâ. Vuossâmuu stavâlân puátih systemaatlâš vookaalnubástusah sehe diftoŋŋáid já ovtâskâs já kuhes vokaláid. 
purruđ), mut motomin uáinoo meid, et 1 .staavvâl kuhes vookaal piso kukken (čäälliđ > čaalluđ) teikkâ 2. staavvâl kuhes vookaal uánnán já vuod 1. staavvâl vookaal kukko  
(kođđeeđ > kuuđđuđ). Kuhes vookaal uánánem lii normâ. Meiddei kuhes diftoŋ uánnán.  
ohtuunis konsonant kievrâs tääsist (kei čiehâđ, jyehiđ).  
AKTIV PASSIVSUORGIITTÂS  PASSIV OL. 3.P. HUÁM. CICCEĐ ciccuđ ciccoo  ČIEHÂĐ čieh’huđ  čiäh’hoo kukkom kievrâs tääsi CUVNÂĐ cuvnuđ covnoo  ESTIĐ estuđ iäs’too  JUÁT’KIĐ jotkuđ juát’koo  JYEHIĐ juoh’huđ juáh’hoo kukkom kievrâs tääsi KAVNÂĐ kavnuđ kávnoo  KEVTTIĐ kevttuđ kiäv’ttoo  KUULLÂĐ kulluđ kulloo  KYEĐĐIĐ kuođ’đuđ kuáđ’đoo   
3-st. verbâ + -uđ-passiv: 
Syergis lohtâs veerbâ kievrâs, kukkomettumis já uánnánmettumis maddui. Suorgiittâs lii vo-maadâ kiäsásemverbâ. Ovdâmeerhah: 
AKTIV   PASSIVSUORGIITTÂS  PASSIV OL. 3. P.   HUÁM. ČUHČÂDIĐ čuhčâduđ čuhčâduvvoo siämmáámuđusâš denom. transl. HÄVDIDIĐ hävdiduđ hävdiduvvoo  LONOTTIĐ lonottuđ lonottuvvoo  VUÁ’ĐUDIĐ vuá’đuduđ vuá’đuduvvoo denom. transl. vuá’đuduđ - vuá’đuduvá MÁTTÁÁTTIĐ máttááttuđ máttááttuvvoo  MA’VSÂTTIĐ ma’vsâttuđ ma’vsâttuvvoo   
Huámmášumeh 
Parâttesstaavvâlveerbâi -uđ-passiv puáhtá eromâš älkkeht siähániđ eres suorgiittâsâiguin. Talle  
-duđ- já -luđ-loppâsiih v-kiäsásemveerbah láá tävjimustáá denominal translativsuorgiittâsah  
(čuol’mâ > čuol’mâduđ, jäävvil > jävilduđ, mecci > mecciluđ) mut toh pyehtih leđe meid subitiv- ( 
liđ) teikkâ translativveerbâst (-diđ) rahtum passiveh (čuol’mâdiđ > čuol’mâduđ).  
-ttuđ –loppâsiih v-kiäsásemveerbah pyehtih leđe sehe karitivveerbah (kunnâ > kunâttuđ - kunâttuvá) teikkâ 3-staavvâlsii kausativveerbâ passivsuorgiittâs (kunâttiđ > kunâttuđ - kunâttuvvoo).   
Räjitábáhtusah 
vittáduđ-veerbâ puáhtá suorgiittemopâlávt jurdâččiđ sehe denominal translativverbân vittá + duđ já  
passivverbân vittádiđ + uđ. Meiddei vuá’đuduđ-veerbâ puáhtá jurdâččiđ sehe -uđ passivin já translativin: vuá’đudiđ + uđ (ol. 3. p. vuá’đuduvvoo) teikkâ vuá’đu + duđ (ol.3.p. vuá’đuduvá). Taat juávkku váátá-uv lasetutkâmuš.  
Kiäsásemverbâ já -uđ-passiv: 
Passiv ráhtoo aktivveerbâ indikativ preesens ol. 3. persovn sujâttemmaddust já návt rahtum verbáid šadda j-maadâ: 
Ton lasseen säämi muusikkuávdáš tuárju meid uđđâ sämimuusik máttááttâs já uár’nee máttáátteijei škovlim sämimusikist. Ijâttes ijjâ lii algâaalmugij muusiktábáhtus, mii uár’nejuvvoo Anarist.  
Matti iššeed ááhu já sälttee kuolijd. Spihâkyele ij koolgâ luoddiđ pic ubâ kyeli oivijnis sälttejuvvoo.  
Vuoigâdvuođâs mield sun tyem’mee aalmugijd. Toh, maid mii Hiärrá Jeesus Kristus ciälkká Markus majemuu lovvoost: “Kote osko já kástoo, tot piäluštuvá, mut kote ij osko, tot tyem’mejuvvoo káđuttâsân.”  
-(â)šuđ, -(á)šuđ 
Syergis lohtâs kiäsásemveerbâi kuhesvookaallâš maddui (MLO Suorgiittemoppâ). Ovdâmeerhah: 
Huámmášumeh 
Kannat huámmášiđ taan-uv juávhu puotâ, ete puoh –šuđ-loppâsiih v-kiäsásemveerbah iä lah passiveh, peic toh pyehtih leđe meiddei denominal translativveerbah (adai suorgiittâs maadâ lii 2-st. noomin ige verbâ), main lii monnii ääši jiešvuođâ muttum, javkkâm teikkâ šoddâm merhâšume. Ovdâmeerhah: turešuđ ~ turrâšuđ < ture (MLO Suorgiittemoppâ), liev’lâšuđ < liev’lâ, kelâšuđ <  
keeli, olášuđ < oles (MLO sänikirje).  
Motomijd saanijd puáhtá jurdâččiđ sehe passivin ete denominal translativ, om. surmâšuđ: surmiđ +  
-(â)šuđ (passiv), teikkâ sorme + -(â)šuđ (transl.).  
-siđ 
Lohtâs 2-st. veerbâi kievrâs maddui. Jis maddust lii sehe kuhes vookaal já kuhes konsonant, kuohtuuh uánáneh suorgitmist: laannjâđ > lanjâsiđ, čoonnâđ > čonâsiđ, kuorrâđ > kuo’râsiđ. 2. staavvâl i/e muttoo á:n: jyehiđ > juá’hásiđ.   
-(â)ttâđ, -(i)ttiđ 
-âttâđ / -ittiđ-syergis lohtâs 3-staavvâlsijd verbáid. Suorgitmist sänimaadâ ij nubástuu. Suorgiittum  
veerbâin lii merhâšume, et subjekt lii šoddâm monnii tavo čuosâttâhhân. 
i vâi â, –(â)ttâđ vâi -(tt)âttâđ: -(â)ttâđ lii táválub ko –(i)ttiđ, já ton keežild tot avžuuttuvvoo vuosâsajasávt. Suorgiittemkuállus  
puáhtá tulkkuđ kyevtináál: 2-st. veerbâst suorgit vistig kausativveerbâ já tast passivveerbâ om. 
käskiđ > kä’skittiđ > kä’skittâttâđ (-âttâđ), teikkâ suorgit njuolgist vuáđusäänist passivverbân käskiđ > kä’skittâttâđ (-ttâttâđ).  
Saavâjođetteijee meridij purâdempuudâ tme 13:17-14:15.  
6§ ANARÂŠKIELÂ RELATIVPRONOMINEH JÁ TOI KEVTTIM  
IÄVTUTTÂS: Čuákkim čáálá pajas ravvuid maht já kost tiätu relativpronominijd puáhtá kevttiđ já  
eromâsávt čielgee mast-kost sehe moos-kuus saanij kevttimohtâvuođâid. 
MIÄRÁDÂS: Čuákkim hammij ja tuhhiittij ravvuid relativpronominij kevttimist.   
Uánádâsah: PM – Petter Morottaja; MM – Matti Morottaja; MV – Matti Valle; MLO – Marja-Liisa Olthuis.  
já ko-maddust hämmejum: 
Kii kiävttoo ulmust já tot sojá puoh sajehaamijn.   
oovtâloho maaŋgâloho nominativ kii kiäh genetiv kiän kiäi akkusativ kiäm kiäid illativ kiäs kiäid lokativ kiäst kiäin komitativ kiäin kiäiguin abessiv kiänttáá kiäittáá essiv kenen  partitiv keđe 
Mii kiävttoo siämmáánáál ko kii, mut čuujoot eres aššijd ko ulmuid, nuuvtko elleid já iäluttes  
tiŋgáid. Tot meiddei sojá puoh sajehaamijn. 
oovtâloho maaŋgâloho nominativ mii moh genetiv mon moi akkusativ maid, mon maid illativ moos moid lokativ mast main komitativ moin moiguin abessiv monttáá moittáá essiv manen  partitiv mađe 
Tot mondiet mun valdim ääši äššiliiston lâi ko... Mun jiem lah kavnâm maiden mondiet Piäkká kolgâččij tuommiittâttâđ. Mij ep ibbeerd mondiet Immeel ij lyešti mii ráávhun. Uáivádum viežžei čielgejuvvoo, mondiet sun ij pyevti párnáid viežžâđ. Mun tiäđám mondiet mun nievdim nuuvt fasteeht krokodiilist.  
Relativpronominin: 
Iiđeedpitá maŋa puáissejim kaavpugân tađe várás, mondiet mun lijjim-uv Helsigân puáttám.  
Kote kiävttoo ulmust teikkâ motomin ellein já iäluttes tiiŋgâin. Tast lii mottoomverd ‘kiinii teikkâ  
miinii monnii juávhust’ –merhâšume. Talle ko lii saahâ ulmuin, te tot lii táválub ko kii talle ko tot lii nominativ saajeest. Kote sujâttem vist ij lah táválâš, já eres soojijn kevttih pyerebeht kii-sääni sujâttum haamijd. (Meiddei: Itkonen, ILWB I, s. 381.) Kote negaatio lii kotteen: “Jiem lah kotteen  
maailmist uáinám nuuvt stuorrâ soorvâ.”  
oovtâloho maaŋgâloho nominativ kote kođeh genetiv kođe kuuđij akkusativ kođe kuuđijd illativ kotán kuuđijd lokativ koođeest kuuđijn komitativ kuuđijn kuđijguin abessiv kođettáá kuđijttáá essiv kotteen  partitiv kotteed 
Kii já kote viärdádâllâm (uálgispeln pođoi jesânij kommenteh):  
Tot olmooš, kote puátá itten  Tot olmooš, kii puátá itten  
Mun oinim kaandâ, kote speelâi jyelgipáálu Mun oinim kaandâ, kii speelâi jyelgipáálu  
Pállu roovâi nieidâ kuuvl, kote čievčâstij tom maassâd  Pállu roovâi nieidâ kuuvl, kii čievčâstij tom maassâd  
Täin celkkuin kote lii pyereeb, mut lii meid merhâšumeiäru: kote väljee mottoom juávhu siste.  
Kote-pronomin koŋruens: Tágárijn celkkuin, main relativpronomin kolgâččij leđe suuijâm häämist, ij táválávt kevttuu kote; ton saajeest kiävttojeh kii-pronomin sujâttemhäämih. (Huám. Viärdádâlmist ij lamaš fáárust kote  
puátih teikkâ kote čalmelaasah.)  
Mii já kote viärdádâllâm  
Kevttim ellein:  
Tot ellee, mii porá suoinijd.. Tot ellee, kote porá suoinijd..  
Kuábáš-uv lii tuhhiittettee, tain lii tuše merhâšumeiäru. “Ellee, mii” čuujoot eenâb-uv elleešlaajân almolávt, kote vist väljee monnii juávhust tiätu ellee. Om. “Tuot ellee kote porá suoinijd lii vierccâ  
já iäráseh láá saavzah.”  
Kevttim iäluttes tiiŋgâin:  
Mun leggistim keeđgi, kote cuovkkij ááhu čalmelaasâid. Mun leggistim keeđgi, mii cuovkkij ááhu čalmelaasâid.  
“Ij teividâmgin ko seibikiäčán, kote tastmaŋa čápudij.” (Iisakki Mannermaa, Itkonen ILWB I)  
Meiddei taah celkkuuh pyehtih leđe tuhhiittetteeh. Kote ij lah čielgâsávt räijejum ulmui teikkâ ellei várás, já tast oro lemin čujotteijee, iärutteijee toimâ (monnii juávhust).  
Kotemuš  
Kotemuš lii koijâdeijee pronomin (interrogativpronomin), mii meerhâš ‘kii, mii tiätu juávhust’.   
oovtâloho maaŋgâloho nominativ kotemuš kotemuuh genetiv kotemuu kotemui akkusativ kotemuu kotemuid illativ kotemužân kotemuid lokativ kotemuust kotemuin komitativ kotemuin kotemuiguin abessiv kotemuuttáá kotemuittáá essiv kotemužžân  partitiv kotemužžâd 
Šiljoost lijjii čokkáámin čiččâm kandâd já eeči koijâdij: “Kotemuš suhá muu rasta juuvâ”. Eeči ij tiättám, ete kotemuš suvdá rasta juuvâ. “Leggistop, kotemuš teivid tuom suávváá.”  
Kuábáš kiävttoo suomâkielâ ‘kumpi’ vaastân. Variaatioh láá já kuábbâš. Tot  
puáhtá toimâđ meid relativpronominin. 
oovtâloho maaŋgâloho nominativ kuábáš kuáb’bááh genetiv kuáb’báá kuáb’bái akkusativ kuáb’báá kuáb’báid illativ kuábážân kuáb’báid lokativ kuáb’báást kuáb’báin komitativ kuáb’báin kuáb’báiguin abessiv kuáb’bááttáá kuáb’báittáá essiv kuábážin  partitiv kuábážid 
Tot kuábáš teivid kyeimis káálun njuoláin finnee Sigá kálgunis. Tot kuábbáá njuolâ teivid...  
Saavâjođetteijee lopâttij čuákkim tme 17:00 já meridij juátkiđ 8.6. tme 9:00.  
Saavâjođetteijee leehâi čuákkim 8.6. tme 9:15. Kieđâvuššâm jotkui 6 §:st.  
Mast vâi kost?  
Kost čuujoot koŋkreetlâš, eennâmtieđâlii sajan. Jis lii kuittâg saahâ om. monnii tiätu rákánâsâst,  
lágádâsâst teikkâ eres räijejum ääšist, lii pyereeb kevttiđ mast. Mast čuujoot ääši eres jiešvuođáid ko eennâmtieđâlâš sajan.  
Mij ijjâdijm táálust, kost ain ovdil-uv laavijm ijjâdiđ.   
 táálu merhâšuumeest ‘tila’, ij ‘rakânâs’. 
Mun šoddim Avelist, kost aassim maŋgâ ive.   
 koččâmuš eennâmtieđâlii saajeest. 
Mun eellim siijdâst, mast lâi omâs nommâ.   
 saahâ lii siijdâ jiešvuođâst, ij eennâmtieđâlii saajeest.  
Taahân taat lii taat njargâ mast must lii joddee.   
 eenâb ko eennâmtieđâlii saajeest koččâmuš lii njaargâ häämist teikkâ eres jiešvuođâin (mon 
keežild joddee lii pieijum eidu toos). 
Viežâbâ munjin tom kirje, mast lii Aikio suuvâst šiev čaalâ.   
mast 
Yle Sápmi lii masa áinoo media, kost puáhtá kuullâđ sämmilâš juoigâmäärbi  mast   
Sämitige saavâjođetteijee blogi, kost sun maainâst 8(j)-čuákkim tubdâmušâin  mast  
Mii haavlâid tot lâi, mast tun sarnuh koldedijn ko čierruh vala?  
…vala suomâkielâ kielâtáiđu, mast sun kale ij lam ollágin vises... Fjellner algâalgâlâš kielâ lâi maadâsämikielâ, mast tihtâ lii jurgâlum tavesämikielân. …Norillag - leirâ, mast iivij 1935 já 1956 kooskâst lijjii masa pelimiljovn faŋgâd.  
Motomin ij lah čielgâs, et jo-uv kost teikkâ mast ličij njuolgist olmânáál, mut koččâmušâst sáttá leđe tuše merhâšumeiäru (ađai lii-uv juurdâ tiäduttiđ eennâmtieđâlii saje vâi mottoom eres jiešvuođâ).  
Talle sijdâ jurgâluvvoo ain taggaar kuávlun, kost lii šiev kuáttum.  tiädut eennâmtieđâlii saje Talle sijdâ jurgâluvvoo ain taggaar kuávlun, mast lii šiev kuáttum. tiädut monnii eres jiešvuođâ  
Mii lâi tot kuávlu mast lâi nuuvt suámálâš nommâ? Mii lâi tot kuávlu, kost lâi nuuvt vaigâd jotteeđ?  
Kogo já kuál  
Kogo heivee meiddei motomin kost synonymin, mutâ tot lii tärkkilub. Kogo puáhtá raijiđ tom moos kost čuujoot; kogobeht puáhtá leđe val täärhib.  
Kost lii veeččir? Tobbeen kost láá eres-uv tyejipiergâseh. / Tobbeen kogo láá eres-uv ... Taa lii njargâ, kogo must lii joddee. Mun čááitám taan káártást tom saje kogo mun lam pivdám.  
Kuál merhâšume lii alda kogo, mutâ vala täärhib. Tot kevttuš kuittâg iänááš interrogativpronominin.  
Moos vâi kuus?  
Moos/kuus-koččâmâš juátká váhá siämmáá ääši ko mast/kost, nuuvt ete siämmáš njuolgâdus tuálá  
tiäivás. 
Korpus ovdâmeerhâi kuorâttâllâm: 
Čuávuvâš táálu, moos orostáim, lâi Leibijuuhâ.   
Peljimerkkâ almoot omâsteijeevuođâ já suuvâ, moos poccuu omâsteijee kulá.   
 Ko tággáár ovdâmerkkâ ij uáivild tipšosaje mut tooimâ, lii moos tohálâš. Jis lii saahâ  
konkreet tipšosaajeest, talle kalga leđe kuus.  
... poođij loopâst vala Golgatan, moos lâi huksejum “Pase häävdi kirkko”.   
Tuđâvâžžân vyeijilijm Pengillyn, kuus lâi 80 maili mätki.   
Säämi ulmuuh-uv lijjii puátimin Helsigân siämmáá čuákkimân, kuus jieš-uv lijjim monâmin   
kuus, om. Säämi ulmuuh lijjii puátimin Helsigân, kuus jieš-uv lijjim monâmin.   
Ton táálust kuus moonâim, lâi nuorâ eemeed...   
mij moonâim siisâ...  
Mottoom saajeest sajan lâi koivum rogge, kuus lijjii koškum smaavâ piergâseh.   
rogge, moos...   
Kuás  
Kuás lii relativpronomin mii västid suullân suomâkielâ ‘milloin, jolloin’ –relativpronominijd.  
Sämmilii elleekove äigi aalgij ive 1987, kuás Nils Gaup stivrij elleekove Ofelaš.  
Kuás-säänist lii suomâkielâ iähtun meiddei vijđásub-uv kiävttu, om. “kuás jo muu kuččuh teehin”.  
Taam kolgâččij suomâkielân jurgâliđ suullân ‘siksi koska kutsuit minut tänne’. 
Tun ferttiih muštâliđ munjin kuás jo muu kuččuh teehin. Iššeed táiđá leđe káálgus cäimimin kuás jo tuuveest korrâ jienâ kullui.  
7§ ANARÂŠKIELÂ INTERJEKTIOH  
IÄVTUTTÂS: Čuákkim totká interjektiod já almostit interjektio-listo.  
MIÄRÁDÂS: Čuákkim tuuđhâi interjektioid, tarkkui listo já sierrij meddâl saanijd, moh iä oro mast láá kuittâg motomeh säänih kuođđum meddâl, ko toh iä teevdi interjektio jiešvuođâid. Interjektioh iä lah távjá ceelhâohtâvuođâst, mut liijká liiston láá kavnum motomeh ovdâmeerhah korpusist.   
Eres käldeeh: WB – Inarilappisches Wörterbuch. Čuákkim: PM – Petter Morottaja; MM – Matti Morottaja; MV – Matti Valle; MLO – Marja-Liisa Olthuis. 
ai~aj ‘hei’, ‘ai..’, ‘aijaijai’. Variaatio: aj.  
tibi (nasun t., te t.) ‘no niin’, kiävttoo sehe interjektion ete partikkelin. Na ko mun tibi kammuid finniim juálgán te mun iälám taid viežžâmin Tie tibi! (maidnii falâdijn)  
fuos (fus, huos, hos) ‘hus’ Fuos meddâl! (WB) Hos meddâl! Jiem iberdâm nomâttum rekinistmijn jiem huos jiemge ceh.  
takkâ ‘kiitos’ Ennuv takkâ tunjin Antti, et tun máttááttih munjin sämikielâ.  
Takkâ tunnui!  
kah ‘ah’   Kah, tun lah meid puáttám! (WB)  
kiäh, keäh (WB) ‘kas’, suullân siämmáá ko kah  
aamen ‘aamen’  Taas halijdep celkkiđ jieččân aamen. Aamen.  
addâgâs ‘anteeksi’  Addâgâs, et jiem pyevti puáttiđ.  
tiervâ, tiervâ še ’hei’ – Tiervâ še, naabur; – Tiervâ Kaari, tääbbin lii Ánná.  
jáá ‘jaaha’  – Jáá, tun-uv lah koccám, Muumi-stáálu eeđâi. Njuámmil puátá já uáiná et jáá, tie supe já áigu jurseškyettiđ tom páárhu.  
joo ‘kyllä’   – Amahmis joo! - Joo, na suáppeen talle nuuvt!  
oo ‘oi’  – O, mon hitruu, Nisonieidâ syehkittij.  
Äärmit tääl mii – uv, oo läđis Immeel , mii Hiärrá.  
skool ‘kippis’  - aa – Aa, pyeri peivi, eeđâi nubbe almain.  
aa-a Koccâmâšâin: Aa-a, taa-uvks lii tot kommunistäijih táálu?  
naa-a  – Naa-a, tot lii-uv tääl šiev koččâmuš, Eŋgâlenni šuáhkádij.  
ää ‘mitä?’ Ákku! – Ää?  
ähä ‘jaha’ Ähä! Kal mun ervidim. (WB)  
hei ‘voi’ Läittee merhâšume (‘oi voi’); taan ääigi meiddei tiervâttâs,  
huámmášume 
pyereestpuáttim  
tiervâpuáttim  
kuš ‘hus hus’  Kušodiđ, kuššâliđ. Vyejettiđ om. elleid meddâl šiljoost huikkemáin “Kuš, kuš!”  
covs ‘pus kii!’ Pennuu huccâlem om. poccuid jurgâliđ  
tává tává ‘tuku tuku’ Saavzâi koččom. Meid: tava tava  
halleluja  
hoosianna  
ááá ‘yhyy’   -  
njám~njam, njám-njám~njam-njam ‘nam’, ‘nam-nam’  
  “Njam-njam”, sun eeđâi jiečânis.  
škoor ‘krooh’ -  
tuo’h ‘oho’   -  
amahmis ‘ai niin’ – Amahmis, tothân lii šoddâmpeivi sust-uv.  
pup ‘pup’  Puupâ jienâdem  
Ššš! ‘hyss’   oro joskâ, oro siijvost  
“Oro!”  oro joskâ, oro siijvost  
Hyh!  Siämmáá ko suomâkielâ ‘hyh’.    
Wörterbuch: 
-aj  eeč-aj, Piäkk-aj; keejâ ‘ai’  
Ellei jienah  
jienáin ohtânmaanoost) 
Saavâjođetteijee meridij tiijme kukkosii purâdempuudâ tme 12:34. Čuákkim jotkui tme 13:39.  
8§ ANARÂŠKIELÂ KONJUNKTIOH  
IÄVTUTTÂS: Čuákkim totká konjunktioid já juáhá taid paldâlistem- já vuáládistemkonjunktioid.  
Juáhu lii cekkinjuolgâdusâi tááhust taarbâšlâš. 
MIÄRÁDÂS: Čuákkim tuuđhâi konjuktioid já šlajâttâlâi taid tärhibeht kiävtu mield, sehe sierrij  
juávhust motomijd partikkelijd, moh iä lah konjuktioh. 
(Ovdâmeerhah konjunktioin láá kavnum korpusist, peic ohtâ mii lii merkkejum (ms).) 
ANARÂŠKIELÂ PALDÂLISTEMKONJUNKTIOH 
já  ‘ja’    
Kištottâlmist juáhhojii ohtsis kulmâ palhâšume, ohtâ iävtuttâs lonestui já oohtân mieđettuvvojii kyehti kunneemainâšume.  
mutâ~mut   ‘mutta’, ‘vaan’  
Sämmiliih láá ohtâ ucemusâin, mut ohtâ aktiivlumosijn aalmugijn maailm algâaalmugij juávhust.  
Sämikielah hämmejeh pááihui suommânrááiđu, ađai motomeh ránnjákielâi sárnooh pyehtih iberdiđ nubijdis.  
jo-uv – tâi~teikkâ  ‘joko – tai’   
Hiäjumustáá kielâ mätteeh monâtteh kielâs jo-uv ollásávt tâi kielâ ij ovdán, ko revitalisaatiolâš kielâ kirjálâš haaldunväldim ij lah máhđulâš.  
sehe – já  ‘sekä – että’   
Mun lam sehe sotkám já čurgim onne. (ms)  
nuuvt – ko  ‘niin – kuin’  
Mii pääihist láá kuittâg ovttuu sárnum ´päikkikiellân´ tavesämikielâ, et lam máttám kielâ nuuvt kuhe ko peri muštám.   
tâi~teikkâ  ‘tai’, ‘vai’  
Morettim ain motomin cuáskásân, teikkâ toos ko Jovnâ kullui viežžâmin lase muorâid.  
-ge, -ke  ‘-kä’ (jiemge, jiehke, ige...) – Labdospartikkel mast lii paldâlistemkonjunktio funktio  
Šoddim toos, jiemge puávtáččii jurdâččiđ jieččân eellim sämmilâšvuođâttáá.  
sehe – et~ete ‘sekä-että’  Anarâškielâst avžuuttuvvoo sehe – já  
sehe ‘sekä’  
Lam škovlim peeleest kulttuur-antropoloog sehe lasseen lam vala čođâldittám sämikielâ já sämikulttuur aaleeb jotkâtutkos.  
peiccâ~peic~pic ‘Paitsi’, meiddei ‘vaan’: ei jotain, vaan jotain muuta  
Maaŋgah stuorrâ šaddoporreeh iä vuáhádum uđđâ tilán, pic láppojii suhâjämimân.  
ko peri, ko váá “kun(han) vain”  
Mutâ kal täst šadda pyeri, ko váá čorgee váhá. Láá ennuv čoroheh ko váá ladâččii. Kale mätki tondiet ovdánij, ko váá mävstimeh (saaveehváárvuh) killájii. Uávuttijhân kale, ko váá raaškah killájii.  
te ‘niin’  
Elleđ tuommii, te eppeđ tijgin tuommiittât.  
Keevâi maht peri, te sämmilâšvuotâ šadda leđe ain stuorrâ uási mii identiteet, aassimba talle Avelist tâi Pariisist.  
jeđe ‘ja sitten’, ‘ja niin’  
Já + te ovtâstume, paldâlistemkonjuktio. Almoot meiddei tábáhtusoornig: vistig ohtâ, jeđe nubbe...  
Sun luuvâi jotelávt nuáidilohhoos, jeđe lappui čapis iijân  
ANARÂŠKIELÂ VUÁLÁDISTEMKONJUNKTIOH 
ete~et  ‘että’   
Ulme lii, et kielâkuávdáást lii stuárráámus ovdâsvástádâs sämikielâi kielâohtsâšpargoost…  
ko  ‘kun’, ‘koska’   
Yle Sápmi lii meid tergâdis kirjálâš media, ko tergâdumoseh uđđâseh láá čallum Yle Sápmi päikkisiijđoid.  
vâi  ‘vai’  
Algâaalmug ovdâsteijeid kalga adeliđ tuárvi resurssijd, vâi sij pyehtih uásálistiđ haavâ valmâštâlmân.  
jis  ‘jos’   
Jis killáá ive porgâđ, te avdo hadde lii čuákist.  
tondiet ko, tanen ko, tastko~tast ko ‘siksi että’   
Seminaar ij faalâ purrâmâšâid teikkâ ereskin evvisijd tondiet ko mist ij lah maggaargin budjet.  
Arden sáárnui viehâ pyereest suomâkielâ tanen ko suu eeči lâi puáttám Suomâst ive 1906.  
Vuoššâm ääigi kalga piegguuttiđ vuoššâmviste pyereest, tastko mirkkâ lievlist ááimun-uv.   
nuuvt ete~et ‘siten että’  
Sámi Duodji lii kuávdáá vuossâmuu keerdist, váldu-uuvsâ paaldâst, nuuvt et káávpán lii älkkee puáttiđ.  
nuuvtko ‘kuten’  
Mutâ mätki nuuvâi já Uulá-viljâ lâi vuástá puáttâm nuuvtko sooppum lâi-uv.  
Läddiliih toh puohtii muuiku teehi, nuuvtko sij puohtii eres kuolijd-uv.  
tego  ‘kuten’, ‘niin kuin’   
Mikael keejâi tego ij liččii oskom čolmijdis.  
veikkâ  ‘vaikka’   
Mane kuáđist lii viehâ liegâs, veikkâ olgon ličij korrâ puolâš ?  
HUÁM: Jis vuáládistum ceelhâ lii ovdil válducelkkuu, te válducelkkuu aalgân itá te. Taam konjunktio ij lah vuovâs kyeđđiđ meddâl.   
Ko oovtâstpargo vuáháduvá, te tast šadda pissoo já luándulâš uási säminuorâi tooimâ.  
Jis ep poorgâ oovtâstpargo, te lii vaarâst et Sämieennâm ”pieđgân”.  
Te lii táválâš konjunktio, mut maŋgii tot kiävttoo meid ceelhâadverbialin, mast tot tiädut monnii  
ääši teikkâ tuálvu savâstâllâm ovdâskulij. 
Te muččâd!  
Tettee lii kyevti te ovtâstume; totkin ij kevttuu konjunktion.  
Tettee mottoom iiđeed puáđist siäsá já iätá munjin: ...  
9§ KEJÂSTÂH HISTORJÁSÄNILIISTON  
Historjá sänilisto lii äššilisto labdosin. 
MIÄRÁDÂS: Čuákkim avžut listo porgâdijn iskâđ uđđâ terminologia keevâtlávt já smiettâđ moh  
láá kuávdáš teermah, maid ij pyevti jurgâlempargoost karveđ teikkâ čielgiđ eresnáál. Tagareh teermah maid puáhtá karveđ iä kannat leđe lopâlâš listoost mield kenski ollágin. 
10§ POĐOI SÄÄNIH  
IÄVTUTTÂS: Kielâpargeeh lává nuurrâm liiston aašijd, maid ulmuuh láá sunnust koijâdâllâm.   
Kielâjuávus savâstâl saanijn, já tuhhit taid teikkâ uási tain máhđulâš nubástusâiguin teikkâ merkkee saanijd tiättun. 
Kielâjuávus savâstâlâi aašijn, já miärádâsah láá merkkejum pevdikiirján jyehi sääni teikkâ ääši ohtâvuotân jo-uv sierâ teikkâ vuálásárgumáin. 
Avustaa tehtävissä išediđ pargoin (ml. lok.) / išediđ pargoiguin (ml. kom.)  
Äššiohtâvuotâ: ”Avustajan tehtävä on auttaa puheenjohtajaa hänen toimialaansa kuuluvissa  
tehtävissä…” Miärádâs: Čuákkim avžut kevttiđ maaŋgâlovo lokativ, išediđ pargoin.  
Palkkio  pälkki / palhâšume / máksu  
Koččâmâš: ”Palkkio já palkka -saanijn láá eres merhâšumeh já virgálijn teevstâin sáttá motomin leđe tehálâš iäruttid taid. Meiddei palkinto-säänist homonymia lii hyeni.” Iävtuttum, ete palkkiomáksu, tanen ko pälkki já palhâšume uávildeh eres aašijd ijge taid kolgâččij kevttiđ taan ohtâvuođâst. sääni lii anarâškielân  
Hallinto/hallitus haldâttâh / haldâttâs / stivrâ  
Iävtuttâs: “hallitus lii anarâškielân haldâttâs, jis tot uáivild ovdâskode orgaan, já stivrâ eres ohtâvuođâin.” Kielâpargee lii tutkâm, ete motomijn irâttâsâin já lágádâsâin puáhtá leđe sehe hallitus et johtokunta. Stivrâ-sääni lii kevttum suomâkielâ johtokunta, valtuusto merhâšuumeest; valtuusto lii MLO sänikirje mield meid váldustivrâ.  
Vuolli-Ilmar Uđđâ saanij listoost: 
kaupunginvaltuusto – kaavpugváldustivrâ kirkkovaltuusto – kirkkostivrâ  pyereeb: kirkkováldustivrâ kunnanvaltuusto – kieldâ váldustivrâ nuorisovaltuusto – nuorâiparlament valtuusto – stivrâ valtuustosali – stiivrâsali 
Miärádâsah:  
Hallinto – ha’ldâttâh (norm. ha’ldâttâhčällee čuákkimist 03/2016; AKS:st lii ha’ldâttâhpargee) Hallitus – ha’ldâttâs jis tot uáivild ovdâskode orgaan teikkâ jis ferttee iäruttiđ nubijnis hallitus já  
johtokunta, já stivrâ eres ohtâvuođâin  
Jis kalga iäruttiđ valtuusto já hallitus nubijnis (om. kieldâhaldâšem), puáhtá valtuusto leđe  
váldustivrâ já hallitus oovdeb miärádâs mield (ađai ha’ldâttâs teikkâ stivrâ kevttimohtâvuođâ  
mield). Argâkielâst stivrâ puáhtá meiddei merhâšiđ valtuusto, jis ij lah tehálâš iäruttiđ monnii eres toimâorgaanist.  
Oikeus  rieh’ti / vuoi’gâdvuotâ  
Iävtuttâs: “Rieh’ti kiävttoo tuámuštovliohtâvuođâin já vuoi’gâdvuotâ kiävttoo eres ohtâvuođâin.”  
Kielâpargee lii tutkâm, ete täst láá kielâčeepih savâstâllâm šleđgâpoostâ peht roovvâdmáánust 2013. Saahâ lâi talle algâaalgâst hallinto-oikeudellinen -säänist. Vyelni Petter čuákánkiäsu savâstâlmist:  
Lähettäjä: Petter Morottaja  Lähetetty: 11. lokakuuta 2013 22:30 Vastaanottaja: Ilmari Mattus Kopio: Marja-Liisa Olthuis; Matti Morottaja; Tanja Kyrö; Anna Morottaja; Miina  
Seurujärvi 
Aihe: Re: hallinto-oikeudellinen  
Na riehti-sääni aainâs-uv lii tääl sehe lahâ- já ovdâskoddesánáduvvâst kiävtust. Nuuvt ko jo ettum, te tothân valdui kiävtun tondiet ko koolgâi leđe miinii saanijd om. taggaar tilán, et "Minä haastan sinut oikeuteen!" Tom ij puáhtám ettâđ, et "Taat mana tääl vuoigâdvuotân!" Nuuvtpa lii haldâttâhriehti, hoviriehti, alemus riehti, jna. 
Hallintaoikeus vist ličij aaibâs eres äšši: tot ličij haldâšemvuoigâdvuotâ. Paijeel 18ihásâš lii vuoigâdvuođâlâš haldâšiđ teikkâ anneeđ haldustis alkoholpyevtittâsâid. 
Tánávt mun taam ääši addiim. 
Miärádâs: Iävtuttâs tuhhiittuvvoo, táárbu mield tärhibeht Petter i. 2013 čuákánkiäsu mield.  
Edustaja  aairâs / o’vdâsteijee  
Koččâmâš: Kuábáš lii pyereeb já magarijn soojijn? 
Kielâpargee lii tutkâm, ete Korpusis “aairâs” uuccâm addel 11 ovdâmerkkâd, “o’vdâsteijee” 213 (mut motomeh celkkuuh láá maŋgii) 
Miärádâs: o’vdâsteijee lii almolub já viijđáht kevttum, vuosâsajasâš. Aairâs tohhee variaation.  
Levitä  levâniđ / lavdâđ  
Levitä uáivild täst iälánij eellimpirrâs vijđánem. Kuábáš lii pyereeb?  
MLO sänikirje: 
levâniđ – ‘levitä’ lavdâđ – ‘levitä’, ‘levittäytyä’   lavdâđ meerhâš tom, ko puásui-iälu lii kuáttumsaajeest, ij aaibâs  
čuákist mut ij pieđgânâmgin, adai ij heiviiččii kal almolub termân. 
Eres iävtuttâsah (suomâk. miäruštâlmeh MLO sänikirjeest): 
loskâđ – ’ilmestyä runsain määrin’, ’lisääntyä (kovasti)’, ’kastua läpimäräksi’. Om. ”kuumpih láá  
loskâm.” 
lebbâniđ – ’levitä’ leddâniđ – ’avautua itsestään’, ’levitä’  lebbâniđ, leddâniđ merhâšeh eenâb-uv monnii konkreet  
tiiŋgâ, om. kirje 
Miärádâs: levâniđ avžuuttuvvoo, vijđániđ máhđulâš.  
Kohde  čuo’sâttâh / čuá’sáttâh  
Kuábáš olmânáál, kuábáš puástud? 
Miärádâs: Čuá’sáttâh jienâstui vuosâsajasâžžân, kuohtuuh kuittâg olmânáál. Saanijn oro lemin  
ereslágán vuáđusääni (čuo’sâttâh < čuoccâđ, čuá’sáttâh < čyecciđ), já nuuvtpa pyereeb sääni valjim lii kiddâ meid tast, kuábáš vuáđusaanijn lii pyereeb talle ko lii saahâ moosnii teivâmist.  
Mii saanijd já magarijn ohtâvuođâin? 
Miärádâs: Servi avžuuttuvvoo. Puoh ohtâvuođah iä lah kärttejum tárkká.  
Tuottaa  pye’vtittiđ / puo’vtâdiđ  
Siämmáánáál meiddei pye’vtittâs/puo’vtâdâs jna. Kuábáš häämi pyereeb?  
Miärádâs: Pye’vtittiđ, pye’vtittâs. Taam lii ravvimjuávkku normim jo ovdeláá. Tot lii meiddei  
valdum anon škovlâkiirjijn. Puo’vtâdiđ lii meiddei koldemtermâ.  
Yhteisö  siärvus / siär’vádâh  
Láá-uv täin saanijn seemaantliih iäruh? 
MLO sänikirjeest: 
siärvus ’yhteisö’ siär’vádâh ’yhdyskunta’, ’yhteisö’ siär’vádâhlodde ’yhdyskuntalintu’  
Meiddei siär’vádâh lii kevttum eenâb, veikkâ siärvus ij vaarâ lah tađe hyeneeb.  
Miärádâs: Siär’vádâh väljejui vuosâsajasâžžân talle ko lii saahâ ’yhteisöstä’. Siärvuskin ij lah  
hyeni. Merkkui, et sänikirjeest lii siärvádâh-säänist /r/ merkkejum uánihâžžân, mut tot ij oro lemin olmânáál. 
Yhtiö1 / liike2 / yritys3 finnodâhservi1 / finnodâh2 / irâttâs  
Iävtuttâs: “Taah jurgâluvvojeh po. oornig mield.”  
Miärádâs: Iävtuttâs mield.  
Oy   Uf / Us  
Uánádâsah puáttih saanijn Uásusservi já uásusfinnodâh(servi). Kuábáš lii pyereeb?  
Miärádâs: ko siähánemvaarâ ij lah, uásusservi lii tohálâš, adai Us.  
ERES SÄÄNIH (avžuuttâs/miärádâs vuálásargum): 
rikosuhripäivystys – rikosuhrekocceem   
Asiakaspalvelu, oppilaitosyhteistyö; Customer Service, Educational Co-operation; 
Äššigâspalvâlem, Ohtsâšpargo oppâlágádâsâiguin teikkâ Oppâlágádâsohtsâšpargo  
11§ TIERVÂSVUOTSÄÄNIH  
Miärádâs: Sirdoo puáttee čuákkimân.  
12§ VUOLGÂTTEMSAVÂSTÂLLÂM  
Čuákkim savâstâl aašijn maid kielâpargeeh kalgeh valmâštâllâđ čuávuváá čuákkimân. 
Miärádâs: Sirdoo puáttee čuákkimân.   
13§ ERES ÄÄŠIH:  
1) Persovnpronominij já leđe-veerbâ kevttimavžuuttâs. Anarâškielâst ij heivii kyeđđiđ celkkust 
subjektin leijee persoonpronomin meddâl, ige meiddei predikaat leđe-veerbâ. Ovdâmerkkân Mun  
iälám ittem Avelist lii pyereeb ko Iälám itten Avelist. Čuákkim adelij ääši kyeskee ravvui čäällim  
kielâpargeid valmâštâllâmnáál. 
2) Savâstâllâm: lii-uv vye’ledemkonjuktio kuittâg pyereeb termâ ko vuá’ládistemkonjuktio (normâdum njuhčâmáánu čuákkimist) já siämmáánáál vuá’ládistum  vye’ledum? Ääšist ij tohhum miärádâs, mut tom puáhtá kuorâttâllâđ čuávuváá čuákkimist.  
3) Te-konjunktio kevttimravvuu almostittem. Te-konjunktio västid suomâkielân suullân niinkonjunktio, mut tom ij pyevti kuittâg kyeđđiđ meddâl siämmáá älkkeht ko suomâkielâ kirjekielâst. Čuákkim adelij ääši kyeskee ravvui čäällim kielâpargeid valmâštâllâmnáál.  
14§ TIÄTTUN:   
Tieđettemääših iä lam. 
Saavâjođetteijee   Petter Morottaja 
Miina Seurujärvi   Neeta Jääskö Čällee 7.6. §1-5   Čällee 7.6.§6 já 8.6. 
Pevdikirjetärhistem: 
____________________________   _____________________________  ____________________ Marja-Liisa Olthuis                            Matti Morottaja                                   Matti Valle 
↓ Skip to Main Content 
Posted on 
by 
Neeta Jääskö 
Anarâškielâ kielâjuávus čokkânij oppeet 20.9.2016 meerridmin tiervâsvuotâsaanijn sehe eres saanijn já aašijn, moh lijjii kielâpargeeid puáttám. Tiervâsvuotâsänilisto tuhhiittui motomij nubástusâiguin já lii luuhâm- já luođimnáál tääbbin nettisiijđoin Tuhhiittum sänilistoh -siijđost. 
Motomij saanij puotâ lâi tárbu vuáđuštâllâđ já suogârdâllâđ eres muulsâiävtuid tärkkilubboht: 
Alitajunta  
Iävtuttâsah lijjii kame~kamo, čiä’vusfiät’tu, meiddei mielâvuálááš. 
“Luudijn láá kametooimah.” (biologiakirjeest) 
Kielâjuávus meridij, ete ko kame~kamo lii puáris sääni, mon merhâšume ij lah tárkká räijejum teikkâ tiäđust, já tot lii kiävtust meiddei kametoimâ-säänist mii meerhâš suomâkielân ‘vaistotoiminta’. Ton tááhust tom puáhtá väldiđ anon meiddei ‘alitajunta’-merhâšuumeest, já kielâjuávus avžut tom. Čiävusfiättu lii uđđâ sääni, mii ij lah kevttum kosten. Mielâvuálááš ij lah máhđuttem.  
Altistua já eres toos lahtoseijee säänih:  
Ovdâmeerhah: 
“Samassa tilassa olevat ihmiset altistuvat tuberkuloosille hengittäessään tätä aerosolia.” Siämmáá visteest orroo ulmuuh šaddeh vaarân finniđ tuberkulos ko vyeiŋih taam aerosol. (MLO) Siämmáá visteest orroo ulmuuh painâseh tuberkulosân ko vyeiŋih taam aerosol. Siämmáá visteest orroo ulmuuh painâšuveh tuberkulosân ko vyeiŋih taam aerosol. 
“Minä altistuin tupakansavulle.” Mun páinojim tubbááksuovân. (MM) 
Taat päiniđ-säänist suorgiittum saanij juávkku lii máhđulâš: 
Nubbe máhđulâšvuotâ lii karveđ ovttáin saanijn jurgâlem. 
Hylkiä, hyljintä – iävt. hilgodiđ -> mer. hilgođ  
Tiervâsvuotâaašijn hilgođ, hilgom lii pyereeb ko hilgodiđ: om. hilgođ uđđâ orgaan. 
aalmugiäláttâhlágádâs vâi -lájádâs : g vâi j?  
Kielâčeepij mield j/g-iäruttâs vuáđđun lâš spirant-g-jienâdâh ǥ mon motomeh láá vissâ čäliškuáttám j:n já motomeh vist g:n. Taat äšši kuáská eenâb-uv ko tuše taam noomâ. Vuáđusääni oro lemin kuittâg taan säänist läjidiđ ige lägidiđ. Kielâjuávus avžut vuosâsajasâžžân j-häämi, -lájádâs.  
sairaseläke – puoccâmiäláttâh  
Iäláttâh-säänist (normâdum kj. čuákkimist 6.-7.5.2013) šoodâi oppeet savâstâllâm, já eromâšávt tast maid iäláttâh ärbivuáválávt meerhâš. Merhâšumeh láá kulmâ: lattimvyehi, eellimvyehi, poccui saje. Ton peeleest eläke ličij pyerebeht iäláttâs, ko tot eeleet ulmuu. Jis haalijd toohâđ iäru elinkeino já eläke kooskâst, talle iäláttâs lii vuosâsaajeest elinkeino, ko elinkeino lii lamaš puáris kielâst mutâ eläke ij. Toos ferttee te keksiđ maidnii iärásijd tegu om. puárásijiäláttâs nuuvt ete tot uáivild tiätu juávkun rahtum iäláttâsoornig. Ovdil rahtum normâ ij muttum kuittâg taan čuákkimist. 
Pođoi saanijn kielâjuávus suogârdâlâi čuávuvávt:  
Oles pođoi saanij listo ij kieđâvuššum já loopah paccii-uv čuávuváá čuákkimân. Eres äššin lijjii puáttám meiddei tággáár huámášume, mast čallui-uv jo Kielâkukkáin : 
Mii lii “kiinnostua” anarâškielân?  
‘Kiddiistuđ’ lii vijđáht kevttum suomâkielâ sääni ‘kiinnostua’ vaastân anarâškielâst, mutâ olmânáál tot kuittâg meerhâš ‘tulla kiinnitetyksi nopeasti’. Perustiđ-verbâ še kiävttoo, mutâ ton merhâšume lii ärbivuáválávt váhá negativlâš nuuvt ete tot ij olmânáál tuhhii aainâs-uv njuolgâvaastân. Tai saajeest kielâjuávus avžut jo-uv kevttiđ leđe moovtâ, movtáskiđ, movtijduđ -ráhtusijd teikkâ karveđ sääni etâmáin ääši nubenáál. Meiddei kiäsuttiđ ‘vetää puoleensa’, ‘kiinnostaa’ lii kevtittettee muulsâiähtu. 
Ovdâmerkkâcelkkuuh: 
‘Oletko kiinnostunut osallistumaan…?’ Lah-uv moovtâ uásálistiđ…? 
‘Kiinnostuin postimerkeistä 12-vuotiaana.’ Mun movtáskim postâmeerhâin 12-ihásâžžân. 
‘Kautokeinon pääsiäinen kyllä kiinnostaa minua.’ Kuovdâkiäinu pessijááh kal kiäsutteh muu. 
Oles pevdikirje puátá neetin majeláhháá. Oles pevdikirje lii luuhâmnáál Pevdikirjeh -siijđost. (4.10.2016) Tiervâsvuotâsänilistoh láá vala neetist sierâ finnimnáál, mutâ toh ovtâstittojeh ohtân stuárráb liston vâi saanijd ličij älkkeb uuccâđ. 
Posted in 
Kielâjuávus 
, 
Kielâravvuuh 
↓ Skip to Main Content 
Posted on 
by 
Neeta Jääskö 
Povdiittâs PDF:n: Säämibarometri almostittemseminaar 2016  
Riehtiministeriö, Sämitigge já Oulu ollâopâttuv Giellagas-instituut uárnejeh vástuppeeivi 25.11.2016 tme 9-13 Anarist, Sämikulttuurkuávdáš Saijoosist seminaar, mast almostuveh kyehti sämikielâi tááláá tile kyeskee raapoort. Sämitige kielâtoimâttâh almostit Ulla Aikio-Puoskari čäällim raapoort sämikielâi iäláskittem pyeremuin vuáválâšvuođâin já aalmuglii politiik linjáámijn Suomâst, Ruotâst já Taažâst. Raapoort kovvee kielâiäláskittem vuovijd já puátusijd sehe sämikielâi tilán vaikutteijee lahâasâttem já vuáválâšvuođâid Tave-enâmijn. Riehtiministeriö já Oulu ollâopâttuv Giellagas-instituut tiilám já Annika Pasasii čäällim čielgiittâs kieđâvuš säämi kielâlaavâ olášum sämikuávlu sämikielâlij ässei uáinust. Puhelinsahhiittâllâmmateriaalin vuáđuduvvee raapoort muštâl sämikielâlij ulmui fiäránijn sämikielâlijn palvâlusâin, eromâšávt sosiaal- já tiervâsvuotâpalvâlusâin.  
Tilálâšvuotâ uárnejuvvoo Saijoos parlamentsali Soljust já tot lii áávus puohháid. Tilán lii iästuttes siisâpeessâm. Tilálâšvuođâst lii simultaantulkkum suomâ- já sämikielâi kooskâst. HUÁM: Káhvástâllâm várás seminaarin ferttee almottâttâđ ma 22.11. räi liiŋkâ https://www.webropolsurveys.com/S/F239D41A99C14717.par peht. Seminaar puáhtá čuávvuđ meiddei live-streamin čujottâsâst http://www.sogku.fi/live . 
Tilálâšvuođâst oovdânpyehtih raportij siskáldâs já savâstâllâp sämikielâi tiileest raportij vuáđuld. Ohjelmist láá sehe puávdejum sahâvuáruh ete äigi rijjâ savâstâlmân já kommentistmân. Kuohtuuh raporteh láá luuhâmnáál almostittempeeivi rääjist internetist suomâ- já sämikielân: Säämibarometri 2016 –raapoort riehtiministeriö siijđoin já Sämikielâi iäláskitten pyeremuuh vuáválâšvuođah –raapoort Sämitige siijđoin . 
9.00-9.10 Sahâvuáru: Tiina Sanila-Aikio, Sämitige saavâjođetteijee 9.10-9.20 Sahâvuáru: Vava Lunabba, pajetärhisteijee, riehtiministeriö demokratia-, kielâ- já vuáđuvuoigâdvuođâi ohtâdâh 9.20-9.30 Sahâvuáru: Anni-Siiri Länsman, hovdâ, Oulu ollâopâttuv Giellagas-instituut 9.30-10.15 Säämibarometri 2016 –raapoort oovdânpyehtim: Annika Pasanen, FT totkee 10.15-10.30 Káhvástâllâm 10.30-11.15 Sämikielâi iäláskitten pyeremuuh vuáválâšvuođah –raapoort oovdânpyehtim: Ulla Aikio-Puoskari, Sämitige škovlimčällee, náguskirjetotkee 11.15-12.00 Puávdejum kommentsahâvuáruh: Máttááttâs- já kulttuurministeriö, Säämi kielârääđi, kieldâi ovdâsteijeeh 12.00-13.00 Rijjâ savâstâllâm raportijn, sämmilij kielâlij vuoigâdvuođâin já sämikielâi iäláskitmist 
Pyeri puáttim kuldâliđ já savâstâllâđ sämikielâi tiileest! 
Annika Pasanen, totkee annika.pasanen@gmail.com / 040 7639609 Vava Lunabba, riehtiministeriö vava.lunabba@om.fi / 02951 50136 Siiri Jomppanen, Sämitigge siiri.jomppanen@samediggi.fi / 010839 3111 
Posted in 
Äigikyevdilis almottâsah 
↓ Skip to Main Content 
Posted on 
by 
Neeta Jääskö 
Sääni pyeri merhâšume lii tienávt almolâš, et masa mii peri puáhtá leđe pyeri peic taggaar mii lii hyeni. Ulmuuh láá pyereh adai sahâvuáru-uv puáhtá algâttiđ sanijguin “ Pyereh kuldâleijeeh ”, ige tast lah mihheen lasemerhâšuumijd ko tuše tot, et sárnoo sárnuttâl kuldâleijeid muččâdávt. Pyeri lii meid rammumsääni, ko haalijd rammuđ maidnii ovttáin saanijn, Pyeri! Saanijn pyeri puáhtá viärdádâllâđ, komparaatio mana návt: pyeri – pyereeb – pyeremus . Sääni pyeri meid sojá sierâ sujâttemhaamijn. Pyeri -sääni sujâttemparadigma >>  
Sääni šiev merhâšume oro lemin eenâb räijejum, tast lii meid merhâšume “šievtásásâš”. Lasemerhâšume tet šiev -sääni kevttim motomijn ohtâvuođâin ij sääti leđe ain vuovâs. Jis aalgât sahâvuáru sanijguin “ Šiev kuldâleijeeh  ”, te tast šadda tobdo, et kuldâleijein láá eromâš pyereh peeljih moiguin kuldâliđ teikkâ sij láá eromâš čeepih iberdiđ tom, maid sárnoo iätá. Tast, mii lii šievtásásâš, lii mottoomlágán kevttimárvu. Ulmust ij táválávt lah kevttimárvu. Jis iätá “ šiev máttáátteijee ”, te lii árvuštâlmin máttáátteijee áámmáttááiđu adai maainâstmin tast, et lii-uv sun čeppi vâi čyerbi pargostis. Pennust puáhtá ettâđ, et tot lii šiev peenuv , ko tot uumâst kuosijd adai almoot, et kiinii lii puátimin. Ergi puáhtá leđe šiev vuájáán . Šiev mááccuh lii taggaar mii lii vuovâs kevttei. Šiev -saanijn-uv puáhtá rammuđ, mut sääni iä laavii ettâđ ohtuu Šiev  ! Lii táválub, et tom čuávu sääni, mii almoot tom, maid lii rammuumin om. Šiev kappeer! Šiev-sääni ij suujâ sajehaamijn ige lovvoost, ige toin pyevti viärdádâllâđ.  
Šiev -sääni kevttimist láá kuittâg kuávlukielâ iäruh. Eromâšávt Njellim kuávlust šiev -sääni kiävttoo eresnáál ko tavveen já viestârist. Njellim kuávlu anarâškielâst láá vaikuttâsah nuorttâlâškielâst. Nuorttâlâškielâ vaastâ anarâškielâ pyeri sáánán lii šiõǥǥ.  
Käldee: 
13.12.2016 Säämi Kielâkäldee (Sámi Giellagáldu) anarâškielâ kielâjuáhus čuákkim 
Posted in 
Kielâ kukáh 
↓ Skip to Main Content 
Posted on 
by 
Mika Saijets 
KOLLEKIELÂ – Tave-eennâmlâš säämi kielâpalhaâšume juáhhoo kuuđâd keerdi 2014 sämmilâšaašijn västideijee ministerij ja sämitigij saavâjođetteijei kuáhtáámist Helsigist. Palhâšume mieđettuvvoo ovtâskâsulmuid tâi siärváduvváid Taažâst, Ruotâst, Suomâst tâi Ruošâst sämikielâ oovdedmân.  
Palhâšume láá vuáđudâm Taažâ, Suomâ ja Ruotâ sämmilâšašijn västidijee ministereh oovtâst tai enâmij sämitigij saavâjođetteijeiguin. Palhâšume juohhui vuossâmuu keerdi ive 2004 já tot juáhhoo jyehi nube ive. Palhâšume stuárudâh lii 15 000 eurod.  
Kielâpalhâšume ulme  
Kielâpalhâšume ulmen lii išediđ sämikielâ oovdedmist tâi siäilutmist Taažâst, Ruotâst, Suomâst já Ruošâst. 
Kii puáhtá finniđ palhâšume?  
Kielâpalhâšume mieđettuvvoo ovtâskâsulmuid (meid juávkku) tâi siärváduvváid (meid servi, lájádâs) moh láá mávsulávt toimâm merhâšittee vuovvijn sämikielâ oovdedmân tâi siäilutmân. Palhâšume puáhtá mieđettiđ om. kirjálâš, njálmálâš tâi eres áánsuin, moh sajaduveh vijđáht jieškote-uv toimâsuorgijd. Palhâšume puáhtá jyehiđ maaŋgâi vyeittei kooskâ. 
Almoot jieijâd iävtukkâs!  
Ovtâskâsolmooš, juávkku tâi siärvádâh Taažâst, Ruotâst, Suomâst já Ruošâst puáhtá toohâđ jieijâs iävtuttâs ive 2014 palhâšume uážžost. Iävtuttâs palhâšume uážžost já enâmustáá 1-2 siijđo kukkosâš kirjálâš vuáđustâllâm kalga toimâttiđ majemustáá 3 0. vyesimáánu 2014 čujottâsân:  
Kollekielâ – árvuštâllâmkomitea Sámediggi/Saamelaiskäräjät SAJOS 99870 Inari FINLAND 
epostâ: info(@)samediggi.fi 
+358108393100 
Posted in 
Äigikyevdilis almottâsah 
↓ Skip to Main Content 
Čuávuvááh stavâlistemravvuuh láá meridum anarâškielâ kielâjuáhus čuákkimist 11.-12.12.2015 ( pevdikirje ) já toh láá tääl almolávt keččâlemnáál. Stavâlistem vuosâulmen lii tuárjuđ jienâdem máttááttâllâm algâmáttááttâsâst. Ton lasseen taam siämmáá vyevi puáhtá kevttiđ meiddei kirjekielâst raddalâsâi potkiimân. 
Kuhes já pelikuhes vookaal maŋa tállân staavvâlmerkkâ.  
Uánihis vookaal maŋa staavvâlmerkkâ šadda eskin tast čuávuváá konsonant maŋa.  
Pelikuhes konsonant ij merkkejuu stavâlistmáin ; pelikuhes konsonant merkkim kalga kietâdâllâđ sierâ, ko lii saahâ ortografiast ijge stavâlistmist.  
Ovdil meridum merkkimvyehi kessui meddâl majemuu čuákkimist, ja sajeest meridui, ete pelikuhes konsonant ij merkkejuu stavâlistmáin. Tanen om. “pääni”, “sääni”, “meerâ” stavâlistuvvojeh sehe ol. nominativist ete genetiv-akkusativist siämmáánáál: 
Siämmáánáál lättejeh kuhes diftoŋ  já pelikuhes konsonant (konsonant pelikukkodâh ij merkkejuu stavâlistmáin):  
Kukkoduvâi merkkim suogârdâllâp lasečielgâttempargoost Kielâkäldest. 
Staavvâlmeerhah iä kevttuu sujâttemkiäčusij sierriimân.  
↓ Skip to Main Content 
Posted on 
by 
Neeta Jääskö 
Anarâšâi purâdem- já mälistemvyevih láá nubástum ennuv majemui 50-60 ive ääigi. Tađe ovdil purrâmušah kávnojii enâmustáá aldapirrâsist – jaavrijn, juuvâin, vuovdijn já poccuin – ja puoh eres, mon koolgâi ruuđáin uástiđ tâi loonootmáin haahâđ, kočodui päddikešpurrâmuš šân, adai tagarin mon koolgâi viežžâđ kukken, “päddikeejist”.Taggaar purrâmuš laavij leđe váhá tivrâsub já väridum eromâš juhlijd, tâi tot kevttui mudoi šeeštin. Sämmilij purrâmuškulttuurân lahtoo tiäđust-uv tievâs sánádâh ärbivuáváliih teermah já säänih. Motomeh ärbivuáváliih purrâmušah mälistemravvuidiskuin láá oovdânpuohtum ive 2010 Anarâš kalenderist, mon sáttá ain finniđ Anarâš loostâ toimâttâsâst.  
Tääl, uđđâ ääigi uđđâ purrâmušâiguin, kárttá kuittâg motomin smiettâđ mii miinii sátáččij leđe sämikielân. Ärbivuáválii kielâst láá kale tágáreh táváliih jyehipiäiváliih säänih ko puurrâđ , purâdiđ , juuhâđ , mälistiđ , liäibuđ , vuoššâđ , passeeđ já steikkiđ , mutâ ärbivuáválij purrâmušâi já mälistemvuovij lasseen láá puáttám ennuv uđđâ vyevih, moid ij lekken nuuvt älkkee ain utkâđ sämikielâlii sääni tâi ettâmvyevi. Motomeh láá rahtum, já motomeh meiddei vuáhádum-uv. Manen ovdâmerkkân kolgâččij kočodiđ tuulâ tâi illoos piällást site alne passeem mon läävejeh keessiv tâi mudoi šievšoŋŋân porgâđ? Suomâkielân tot lii ‘grillata’, sämikielân meiddei heiviittum lovnâ: grilliđ (sun grillee). Mutâ maht kalga ettâđ, ko maidnii áigu ‘hiillostaa’? Ilostittiđ ? Vâi siähán-uv tot liijkás älkkeht te ilo-sääni suorgiittâsâin?  
Mudoi tuulâst läävejeh sehe passeeđ ete pihteđ purrâmušâid. Leibičaskas še puáhtá pihteđ, já tot lii-uv pivnohis iđedâspurrâmuš maaŋgâ riijkâst. Kuittâg tovle ko ulmuuh ain purrii kuolmâs , tom läävejii páiđuđ . Kuolmâs adai suomâkielân ‘pettu’ lii sehe sämmilij ete syemmilij ärbivuáválâš purrâmuš. Tot lii pecimuorâ njale adai times ellee sellâdâh olgomuu pecikoorâ vyelni, mast muorâ tarbâšem čääci já ravâduvah sehe muorâ rähtim sukkâreh kolgeh. Tot norroo kiđđuv njaleäigin, ko kolgoseh vyelgih oppeet joton njaaleest – talle kuolmâs njallaan adai luovvân muorâst já koorâst älkkeht. Njaleäigi lii kulloo talle ko ulâštooŋâs liäđđoo. Kuolmâs nurâmân já vaalmâštmân lii jieijâs sánádâh, mii puáhtá te leđe mottoom puáttee čalluu fáddán.  
Rähtimnáál purcos adai smoothie . Kove: Neeta Jääskö  
Onnáá peeivi mälistemsäničuolmâ lii kuittâg om. tast, maht ráhtojeh ránskápotákkeh sämikielân? Suomâkielâ verbâ lii ‘uppopaistaa’. Talle purrâmuš passoo tyeldee oljoost nuuvt, ete toos šadda korrâlágán ase mutâ siskiibeln tot lii times. Oljopasseem ij heivii nuuvt pyereest, ko oljo kiävttoo pasemist maaŋgâin eres-uv vuovijn. Ličij-uv vuájupasseem te täärhib já valdâleijeb? Tâi oljovuoššâm ?  
Meiddei uđđâ purrâmuššlaajah láá juovdâm Suomâ ulguubeln meiddei Sáámán, tegu ‘terriini’ já ‘kroketti’. ‘Terriini’ sulâstit syemmilâš ‘mureke’, mutâ tot kopšâduvvoo čäcihavdust. ‘Kroketti’ lii purrâmušpittááš, mii lii possum tyeldee oljoost tegu ránskápotákkeh-uv. Suomâkielân toos lii meiddei taggaar nommâ ko ‘kuorukka’. Hitruu! Kuohtuid noomâid lii kuittâg vaarâ vuovâs heiviittiđ anarâškielân lovnân ige toid veltihánnáá taarbâš utkâđ tađe immâšub noomâid ko terriin já krookeet ~ krokkeet .  
Nabai tai aaigij piivnoh, ‘smoothie’? ‘Smoothie’ ráhtoo táválávt muorjijn, heđâlmijn, jugurtist tâi masa mast haalijd. Puoh amnâsijd kalga tuše purccođ oohtân nuuvt ete puáđus lii masa tegu suvrâsmääli . Purccođ-veerbâst ličij máhđulâš rähtiđ sääni pu’rcos (ol. akk. purccoos ). Tuhhiiččij-uv tot, vâi piergiittâllâp-uv tast ovdâskulij-uv ‘smoothie’in? Amahân taid nomâttâsâid uážžu váhá vala suoskâđ, já jis kestnii ležeh pyereh iävtuttâsah sämikielâ säännin, taid uážžu aainâs vuolgâttiđ mijjân Kielâkäldei!  
Laseluhâmuš: Kuolmâs – Sämmilij jyehipiäivásâš tiervâsvuotpurrâmuš , Sämimuseo Sijdâ 2013 (suomâkielân) Anarâš kalender 2010: Anarâšpurrâmâšah , Anarâškielâ servi 2009  
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Ergikunâgâskištoh, pessijááh já eres kiđđâääigi stuorrâ juhleh láá jo lappâd, mutâ pyereh siijvoh jotkâšuveh vala muáddi oho, jis lijkkoo puđâldiđ olgon. 
Kiiđâ siijvoh láá jieškote-uvlágáneh. Cuáŋuimáánust láá cuoŋŋuuh moh kyeddih pyereest, já ko cuáŋui lii tuođâi koorâs já kyeddee nuuvt ete tast ij vuáju čoođâ mahten, tom puáhtá kočodiđ ryevdicuáŋujin . Ton mield piäsá väzziđ, čuoigâđ, vyeijiđ kiälháin tâi ergijn tâi veikkâ pennuiguin, já potkuráin t. čiehčâmkiälháin še lii vuovâs jotteeđ čuovis peeivij. Kyeddee siijvo sáttá kočodiđ meiddei kuádádâhhân . Taggaar sijvo mast saaveeh, kerris já riehâ joteh pyereest muottuu mield kočodeh jođádâhhân .  
Čuoigâm lii hitruu! 
Peeivih láá cuáŋuimáánu pelimudo maŋa melgâd kuheh nuuvt ete puáhtá vyelgiđ kuhheeb-uv mookán veikkâ čuoigân. Eromâšávt piäivádâhhân puáhtá suotâstâllâđ olgon maaŋgânáál. Olmâ savehijguin piäsá lättei ulguubeln-uv jotteeđ já navdâšiđ kiiđâst, já eelliđ kostnii peivimohe veikkâ uággumin , ucâmin vuossâmuid pievlâid tâi tulâstâlmin . Moottorkiälháin piäsá tiäđust-uv jotelubbooht olgoláá, mutâ vyeijim lii räijejum lavváin já asâttâsâiguin.  
Penuvkuálusáin vyeijimist iä lah nuuvt čovgâ njuolgâdusah, já nuuvtpâ tast lii šoddâm pivnohis äigiájánâs já mađhâšemsyergi tienâs tavveen. Pennuiguin piäsá jieŋâi já kiälkkáluodâi mield korrâ liävttoin, mutâ kiđđuv penuvvalveh sättih meiddei rávhuttuttiđ poccuid ko ááldui kyeddimäigi aldan, nuuvt ete taiguin kannat leđe várugâs.  
Purjâssnjagottem. Kove: John Christian Fjellestad. 
Čierâstem še lii hitruu kiđđâtäälvi, já tom puáhtá porgâđ pulkkuráin , savehijguin tâi veikkâ muotâluovdijn jo-uv jieijâs päikkisaje ämmirij já teermij vuálus tâi rahtum čierâstemluáháin. Motomeh vyelgih meiddei snjagottiđ piegâi mield purjâsáin muottui já jieŋâi oolâ, já Taažâ peln uárnejeh tast joba kištoid, tegu VAKE adai Varanger Arctic Kite Enduro . Ličij-uv ton nommâ te purjâssnjagottem ? Aanaarjäävri alne läävee pieggâđ korrâsávt, nuuvt ete amahân taat ličij vuovâs kiđđâsuotâstâllâm meiddei anarâššáid.  
Koveh: saveheh Neeta Jääskö; purjâssnjagottem John Christian Fjellestad , kevttum CC BY 2.0 -lisenssijn.  
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Anarâš kalender mield kyeli tuáppee taan ohhoost. Ulmuuh kiäh njielih kuolijd tegu kähteeh láá moovtâ. Anarâš ko maccâ kuáláástmist, te sust puáhtá koijâdiđ ”Kalle-uv kuolijd kodáh?” teikkâ “Maggaar lâi kyeli-immeel?” Jis iä kyeleh kuddum, te vástádâs sáttá leđe “Ij lamaš kyeli-immeel kuáttun” teikkâ “Ain kyeli čääsist, jos ij ain väärpist” . Liijkás ennuvgis ij koolgâ kuálástiđ, mudoi sáttá keevvâđ nuuvt, et jävri huáihád .  
Mii taat lii? 
Čääsist čuážžu, enâmist uáđá, čalme njuollân.  
Čääsist čuážžu, koškenâmist ij čuážu.  
Jyelgih keeđgist, njiecâkkâsah lääigist já uáivi peesist.  
Keesi porá, ij kuássin kallaan, täälvi ääitist uáđá.  
Vástádâs puáhtá vuolgâttiđ čujottâsân: info@giellagaldu.com 
Käldeeh: 
Idström, A.; Morottaja, H. (2015) Inarinsaamen idiomisanakirja. Aanaar: Sämitigge. 4. teddilâs.  
A.V.Koskimies; T.I.Itkonen (1978) Inarinlappalaista kansantietoutta. Helsinki: suomalais-ugrilainen seura. Toinen, uudistettu painos.  
Kove: Jasmin Kangasniemi  
Posted in 
Kielâ kukáh 
↓ Skip to Main Content 
Váldunjuolgâdus lii, ete attributeh iä suujâ váldusaanijnis. Spiekâstuvah kuittâg láá monnii verd. Anarâškielâst puáhtá-uv leđe meiddei nuuvt ettum pelikoŋruens, mii uáivild tom ete attributsääni sojá motomijn soojijn ohtân váldusaanijnis já motomijn vest eresnáál. 
Kielâjuáhus lii čuákkimstis 11.-12.12.2015 ( pevdikirje ) tärhistâm motomijd táválumos koŋruenstábáhtusâid, já meiddei tivvoom taid tast maht toh láá Marja-Liisa Olthuis kielâoppâkirjeest adelum.  
Pelikoŋruens lii merkkejum ruopsâdáin  . MLO kielâoopâst tivvojum sajeh láá vuálávijvejum  . 
Attributsääni sojá pelikoŋruensist  čuávuvijn haamijn: 
Oovtâloho:  
Maaŋgâloho:  
Pelikoŋruensist attributsääni uážžu genetivhäämi , oovtâlovvoost ol. gen. já maaŋgâlovvoost ml. gen.  
Spiekâstuvah láá motomeh, om. vuoluubeln tavlustuvâst sääni “sämmilâš” táváliih koŋruenstábáhtusah. 
 
oovtâloho  
maaŋgâloho  
nom  
tuot lodde 
tuoh lodeh 
gen  
tuon lode 
tuoi luudij 
akk  
tuom lode 
tyeid luudijd 
lok  
tuon loddeest 
tyein luudijn 
ill  
tuon loodán 
tuoid luddijd 
kom  
tuoin luddijn 
tuoi ludijguin 
abe  
tuon lodettáá 
tuoi ludijttáá 
ess  
tyenen lodden 
part  
 
oovtâloho  
maaŋgâloho  
nom  
mii kuolijd 
moh kuolijd 
gen  
mon kye’le 
moi kuolij 
akk  
mon kye’le 
maid kuolijd 
lok  
mon kyeleest 
main kuolijn 
ill  
mon kuálán 
mooid kuolijd 
kom  
moin kuolijn 
moi kuo’lijguin 
abe  
mon kye’lettáá 
moi kuo’lijttáá 
ess  
manen kyellin 
part  
 
oovtâloho  
maaŋgâloho  
nom  
kii almaid 
kiäh almaid 
gen  
kiän almaa 
kiäi almai 
akk  
kiäm almaa 
kiäid almaid 
lok  
kiän almast 
kiäin almain 
ill  
kiän almai 
kiäi’d almaid 
kom  
kiäi’n almain 
kiäi almaiguin 
abe  
kiän almaattáá 
kiäi almaittáá 
ess  
kiänin almajin 
part  
Siämmáánáál koŋruisteh meiddei miinii, kiinii, mohnii, kiähnii, mihheen, kihheen, makken, kiähkin. 
nom  
ohtâ kyeli 
kulmâ kyele 
čiččâm kyellid 
gen  
oovtâ kye’le 
kuulmâ kyele 
čiččâm kyele 
akk  
oovtâ kye’le 
kulmâ kyele 
čiččâm kyellid 
lok  
oovtâ kuálán 
kuulmâ kuálán 
čiččâm kuálán 
ill  
oovtâ kyeleest 
kuulmâ kyeleest 
čiččâm kyeleest 
kom  
ovttáin kuolijn 
kulmáin kuolijn 
čiččâmáin kuolijn 
abe  
oovtâ kyelettá 
á 
kuulmâ kyelettáá 
čiččâm kyelettáá 
ess  
ohtân kyellin 
kulmân kyellin 
čiččâmin kyellin 
part  
ohtâd kyellid 
kulmâd kyellid 
čiččâmid kyellid 
Vuálávijvejum sajeh láá eresnáál ko käldeest (MLO kielâoppâ). Čuákkim tivoi koŋruistem.  
nom  
käävcih saveheh 
gen  
kaavcij savehij 
akk  
kaavcijd savehijd 
lok  
kaavcijn savehijn 
ill  
kavccijd saveháid 
kom  
kaavcij savehijguin 
abe  
kaavcij savehijttáá 
ess  
kähcin savehin 
part  
kähcid savehid 
 
–lâš, -sâš,-muš, -vâš, -hâš –loppâsiih adjektiveh lättejeh siämmáánáál attributin ko taan ovdâmeerhâst:  
 
oovtâloho  
maaŋgâloho  
nom  
táválâš kandâ 
táváliih kaandah 
gen  
táválii kaandâ 
táválij kaandâi 
akk  
táválii kaandâ 
táválijd kaandâid 
lok  
táválii kaandâst 
táválijn kaandâin 
ill  
táválii kaandân 
táváláid kandáid 
kom  
táváláin kandáin 
táválij kandâiguin 
abe  
táválii kandâttáá 
táválij kandâittáá 
ess  
táválâš kandân* 
part  
táválâš kandâd* 
*attribut puáhtá leđe meid oleskoŋruensist (táválâžžân, táválâžžâd), mut tot ij lah táválâš. 
JÁ  
 
oovtâloho  
maaŋgâloho  
nom  
sämmilâš kandâ 
sämmiliih kaandah 
gen  
sämmilii kaandâ 
sämmilij kaandâi 
akk  
sämmilii kaandâ 
sämmilijd kaandâid 
lok  
sämmilii kaandâst 
sämmilijn kaandâin 
ill  
sämmilii kaandân 
sämmilâš kandáid 
kom  
sämmilâš kandáin** 
sämmilij kandâiguin 
abe  
sämmilii kandâttáá 
sämmilij kandâittáá 
ess  
sämmilâš kandân* 
part  
sämmilâš kandâd 
* * “sämmiláin kandáin” puáhtá meid ettâđ, mut tot ij lah táválâš häämi. 
* attribut puáhtá leđe meid oleskoŋruensist (sämmilâžžân, sämmilâžžâd), mut tot ij lah táválâš. 
 
oovtâloho  
maaŋgâloho  
nom  
pyeri mätki 
pyereh määđhih 
gen  
pyere määđhi 
puorij maađhij 
akk  
pyere määđhi 
puorijd maađhijd 
lok  
pyere määđhist 
puorijn maađhijn 
ill  
pyere máátkán 
puorijd mađhijd 
kom  
puorijn mađhijn 
puorij mađhijguin 
abe  
pyere mäđhittáá 
puorij mađhijttáá 
ess  
pyerrin mätkin 
part  
pyerrid mätkid 
↓ Skip to Main Content 
Posted on 
by 
Neeta Jääskö 
Majemuš kielâjuáhus čuákkim tollui 13.12.2016 Anarist Sajosist já tobbeen lijjii oovdân motomeh normâääših, sánádâhkoččâmušah já jieškote-uvlágán tuáimei já lájádâsâi nomâttâsah. Tot lâi meiddei Miina Seurujärvi majemuš čuákkim Kielâkäldee kielâpargen, já mij tuáivuttep sunjin oles pargovievâ já kielâjuáhus peeleest luho uđđâ toimâsis! 
Kielâjuávus suogârdâlâi mottoom verd  še  já  meiddei  -saanij iäruttâsâid. Toh láá synonymeh, mutâ taid kevttih váhá eresnáál. Miärádâssân šoodâi loopâst taat:   
“  Meiddei ~ meid  já  še  pyehtih čujottiđ oles celkkui, iä tuše ovtâskâs jesânân. Sárnumkielâst puáhtá  meiddei~meid/še  -saanij soijijn tiäduttiđ mottoom tiätu sääni teikkâ ääši, mutâ čäällimkielâst ton kevttim lii vaigâdub, já tot räijee saanij saje čälimist.  Še  oroččij čuujootmin oovdeb sáánán, ige tot táválávt aalgât celkkuu.  Meiddei~meid  kuittâg puáhtá puáttiđ meiddei celkkuu aalgân.  Meiddei~meid  lii riijâb ton tááhust, já jis tot čuujoot monnii ovtâskâs celkkuujesânân, tot lii táválávt njuolgist ovdiibeln teikkâ moojiibeln.”   
Siämmáálágán uápis sänipaarâ lii  šiev  já  pyeri  . Toh iä kuittâg lekken aaibâs synonymeh, veikkâ toi merhâšumeh já kevttim maneh-uv maaŋgâ saajeest pajaluvâi. Tain kielâjuávus ceelhij návt:   
“  Pyeri  lii almolub sääni,  šiev  vist meerhâš eenâb-uv ‘hyvälaatuinen’. Sárnuttâldijn ij pyevti kevttiđ  šiev  (tegu om: šiev kuldâleijeeh). Ovttáin saanijn rammum: “Pyeri!” Jis rámmoo maidnii tiiŋgâid, puáhtá kevttiđ  šiev  , mutâ ij ohtuu: “Šiev kistuuh!”  Šiev  ij laavii suuijâđ ige tast pyevti rähtiđ komparaatio. “Tot lii šiev ( )” – elliptlâš ceelhâ.”   
Kielâjuávus savâstâlâi meiddei kyevtstaavvâlsij nominij maaŋgâlovo genetiv kukkoduvâin. Koččâmuš lâi tast, ko mottoomlágán normân lii vuáhádum kuhes vookaal aainâs-uv jis 2. st. vookaal lii â, i tâi u: kaandâi , kieđâi , kuosâi , tiivrij , iivij , ááhui , páálui . Kukke puáhtá leđe meid motomijn saanijn, mast lii 2. st. á: kiälhái , káártái . Uánihâš tot lii, jis 2. st. vookaal lii o (teikkâ motomin á): pu’škoi , ohoi , kisái , kukái .   
Oro kuittâg lemin, et sárnumist táválub lii kevttiđ uánihis vookaal meiddei tagarijn saanijn, main noormâ mield kolgâččij leđe kukke: ka’ndâi , kie’đâi , kuo’sâi , ti’vrij , áhui , pálui , kiäl’hái , ká’rtái . Kielâjuávus páhudij-uv, ete uánihis vookaal lii táválâš variant kuhes vokalân já oro lemin puárásub eenikielâlij sárnumist joba táválub. Tot tuhhiittuvvoo siämmáánáál ko kuhes vookaal-uv.   
Jis luvâttâl oovtâ häävild já vuossâmuš luvâttâllâmnáál tiŋgâ lii oovtâlovvoost, te lii lii hiäivulâš. Jis ubâ luvâttâllâm ana ohtân ubâlâšvuottân, talle láá. Luvâttâldijn láá ij lah puástud, mut ana sistees taggaar jurduu et sárnost (já máhđulávt kuldâleijest) lii jo oovdeb tiätu luvâttâllâm čuosâttuvâin já sun (suoi) ana taid olesvuottân. Ovdâmerkkâ: 
“Visteest láá  stovli, pevdi já lamppu.” (täst viäsukáálvuh láá ohtân olesvuottân) 
vs. 
“Visteest lii  stovli, pevdi já lamppu.” (luvâttâllâm, ohtâ häävild) 
Ceelhâopâlávt puáhtá-uv jurdâččiđ nuuvt, et luvâttâldijn celkkust láá maŋgâ subjekt já verbâ koŋruist tain vuossâmuin. Jis kuittâg ubâ luvâttâllâm kalga anneeđ ohtân subjektin, te verbâ ferttee leđe maaŋgâlovvoost. Duaal lává ij lah luvâttâlmijn kiävtust jis lii koččâmuš eksistentialcelkkuin.   
Suomâ Aalmuglâšarkkâduv ovdiipele sáárgus 
Kielâjuávus kieđâvušâi ei. Kansallisarkisto já Feministinen puolue noomâid sämikielân. Kuohtui puotâ ferttejii váhá smiettâđ, maid sämikielâlijn noomáin halijdeh muštâliđ já kiäs.   
Kansallisarkisto šoodâi-uv sämikielân Suomâ Aalmuglâšarkkâdâh . Kielâjuávus lii ton mielâst, ete iävtuttum Staatâ- tâi Riijkâarkkâdâh iä kuvvii lájádâs tooimâ Suomâst, já lasseen lii pyeri miäruštâllâđ mon riijkâst arkkâdâh tuáimá amas toh siähániđ koskânis.   
Feministinen puolue vist lohtui stuárráb koččâmušân sämikielâ sänirähtimvuáháduvâst. Nettidigisäänih tuubdâi sääni feminist adai suomâkielân ‘feministi’. Tasthân puávtáččij leđe älkkee suorgiittiđ adjektiv, peic sämikielâst láá kyehti muulsâiävtu: -lâš já -sâš . Tai suárgásij merhâšumeiäruttâsah láá savâstittám kielâčeepijd jo ovdil, mutâ čielgâ miinstâr toi šlajâttâlmân ij lah val kavnum. Kuittâg -sâš -suárgusijn kolgâččij smiettâđ ain tárkká ete toh iä siähhán deminutivhaamijn, ige taarbâš smiettâđ ete lii-uv feministsâš kiinii uccâ siemin feministááhuid vâi ij. Sääni suorgiittem ooleest kielâjuáhus jesânijn pottii še iävtuttâsah suorgiittemčuolmâ karvemân, om. Feminismpiäládâh . Tot še merkkui, ete eres piäláduvâi já pooliitlij ideologiai noomâid láá enâmustáá ráhtám sämikielân -lâš -suárgásijn: kommunistlâš , sosialistlâš , raasistlâš .   
Loopâst kielâjuávus meridij Feministlâš piäládâh -noomâ já merkkij, ete -lâš já -sâš -suárgásij iäruttâsâid kolgâččij tutkâđ.   
Kielâpargest koijâdui, ete maht kolgâččij ettâđ ‘itse solmeiltu silkki’ – tuáimá-uv jiešriessum silkke ?  Talle ko iätá ete ‘taat silkke lii jieš riessum’, te oroččij sopâmin. Mutâ jis tot lii kiännii tiätu ulmuu pargo puáđus, te puáhtá kevttiđ nk. aageentráhtus:   
Passiv: Silkke lii jieš riessum.  Aageent: Taat silkke lii muu jieččân riessâm  .   
P: Kirje lii jieš čallum. A: Kirje lii tuu jieijâd čäällim  .   
P: Luoddâ lii jieš rahtum.  A: Tot lii táluiššeed jieijâs rähtim  luoddâ.   
Passivrááhtus lii anarâškielân váhá oomâs ige ain suujâ nuuvt pyereest kevttimkielâ mield, já maŋgii tom puáhtá pyereest karveđ. Taan ohtâvuođâst muulsâiähtun puáhtá leđe aageentrááhtus: muu rähtim piäju , tuu čäällim reivâ , eeni mälistem purrâmuš .   
Eres kielâkoččâmušah še lijjii valjeest, já taid puáhtá luuhâđ kielâjuáhus čuákkim pevdikirjeest: Luođii PDF >> 
Posted in 
Siähálâs ääših 
↓ Skip to Main Content 
Posted on 
by 
Neeta Jääskö 
Kielâpiervâlist Anarist máttááttillii kárdum. Kooveest kielâ , kevidâh ja kärdi .  
Anarâškielân taan koččâmâš puáhtá tulkkuđ kyevtináál. Ko anarâškielâ lii nubben kiellân oppum uáli maŋgâsist, te vaarâ vuossâmužžân juurdâš, ete tääl lep staaviimin sajehaamijd, täsimolsomijd, vookaalkukkoduvâid ja maid peri. Toovláš anarâš vaarâ kuittâg addiiččij váhá eresnáál já vistig jurdáččij koijâdeijee mielâtteemmin, jis lii vala muottuuttes čohčâ teikkâ joba kesiäigi. 
Kuohtuin saanijn láá kyehti merhâšume. Kielâ meerhâš tiäđust-uv kielâ, mon olmooš sárnu teikkâ čáálá já toin naalijn viggá uážžuđ ohtâvuođâ nube ulmuin. Nubelágán kieláin puáhtá te peessâđ ohtâvuotân tiänásáin, jis lii pyeri riävskáihe. Kielâhân lii meiddei segis ryevdilääigist punnjum pivdempiergâs, mii tiällájuvvoo kevidâhhân . Kevidâh lii ávus jotteemräigi käärdist , mii lii rissijn rahtum ääiđi sullâsâš rááhtus.  
Adai jis áigu peessâđ kielâid oppâđ, ferttee vistig huksiđ käärdi, adai kárduđ , tiäđust-uv saajeest maht riävskáh joteh. Káárdán kalga pieijâđ keviduv, já kevidâhhân kielâ. Čuávuváá peivi puáhtá ko eelliđ keččâmin lâš-uv kielâin mihheen, adai oppâđ taid. Čepis riävskápivdee lii-uv jieijâs náál ollâoppâm kielâčeppi!  
Käldeeh:  
Kove: Heli Aikio / Anarâškielâ kielâpiervâleh  
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Säämi aalmugpeivi 6.2. aldaan, já škoovlah já eres lágádâsah rahttâtteh eresnáál juhlođ taan oho loppâpeln. Juhlijd kulá tiäđust-uv meiddei Säämi suuvâ laavlâ , mon tievâsliih Matti Morottaja jurgâlâm sämikielâlâš säänih kávnojeh om. suomâkielâg Wikipediast: Säämi suuvâ laavlâ (liŋkkâ lekkâs uđđâ laasân).  
Säämi suuvâ laavlâ muštâl váhá Sämienâmist já tast láá-uv motomeh uáli pyereh säänih kuvviđ luándupirrâsijd já šooŋâid. Sämikielâ ohtâ styeremus riggodâh lii viijđes luándu- já šoŋŋâsánádâh, mii lii lamaš ubâ eellim tááhust tergâd ovdil ko aautoh já purrâmuškäävpih pottii Sáámán. Ko ferttii tiettiđ tárkká, magareh enâmeh já jotteemkiäinuh kost-uv láá, kost finnejii kuolijd já kuus poccuuh lijkkojii moonnâđ já magareh šooŋah lijjii, te luándulávt tađe várás utkojuvvojii ennuv säänih. 
Čoheh čielgijn  
, 
čoroh čuumâin  
čokke = huippu 
čielgi = selkä 
čoro = tunturiharju, vaaran korkein kohta 
čummâ = pyöreälakinen kukkula 
Šäävvih  
juuvah, 
šuveh  
vyevdih, 
šaavvâđ = kohista 
šuuvvâđ = suhista 
cäähih ciägu stälinjaargah  
caahâđ = mahtua 
ciägu = jyrkkä 
stälinjargâ = kirj. teräsniemi (runolâš kielâkove) 
Máđháliist láá 
mánutteveh  
, 
mánuttep = kuutamo 
kiđordeijee  
kuovsâkkâsah, 
kiđordiđ = väreillä (revontulista) 
ruoškâs  
, 
ruovgâš roođoin  
kulloo, 
ruoškâs = rytinä 
ruovgâš = kurnutus 
roto = lehto 
juucâ  
jaavrijn, 
jolgâdâsâin  
, 
juucâ = jyly 
jolgâdâs = aukio, tasanne 
kerrisskaalâ  
maađij mield. 
kerris = ahkio 
skaalâ = kolina 
šiälguh čyeimih  
, 
šaleh  
ááiruh 
šiälguđ = kimallella 
čyeimi = sauvoin 
šoollâđ = solista 
kiävŋáid  
, 
kuoškâid  
, 
kuánilijd  
keevŋis = vesiputous 
kuoškâ = koski 
kuánnil = koste, akanvirta, verkkopaikka 
koddee 
čuuđijd  
, 
karokaavpijd  
, 
čuđe = vainolainen 
karokävppi = kirj. kirokauppa 
Posted in 
Kielâravvuuh 
↓ Skip to Main Content 
Posted on 
by 
Neeta Jääskö 
Lađâsmáánu 14.12.2016. Kove: Eljas Niskanen 
Forgâ lii alemus skammâ, ko 21.12. lii tälvipeeivijorgáldâh – ive sevŋâdumos peivi. Čuovâ ij lah kuittâg lappum ollásávt ubâ tavekuávlui almeestkin. Jis iä lah poolvah adai lii JALAHÂS, čuovah láá maaŋgâmuđušeh, já stuárráámus toin lii MÁÁNU. 
Koskoho 14.12. lâi LAĐÂSMÁÁNU, ko MÁNUTTEP tâi MÁÁNNUD čuovis peeli lâi ollásávt jurgâlâttâm eennâmpáálu kulij. Lađâsmáánu maŋa máánu oppeet ucoškuát adai nohá, nuuvt ete tot lii eidu tääl NOHHEEMÁÁNU. 
Mánuvuáđu. Kove: Steven Vacher 
Nohheemáánu majemuu čuovis pittáá nommâ lii MÁNUVUÁĐU, mutâ tot sáttá meiddei merhâšiđ ollásávt nuuhâm máánu, mon nubbe nomâttâs lii MÁNUVAAJÂS. 
Mánuvaijâs maŋa máánnud šodâškuát – tot lii ŠADDEE MÁÁNU. Puoh máánu mudoh lađâsmáánust lađâsmáánun lii MÁNUJOTO. Tovle sämmiliih-uv mittedii ääigi mánujođoi mield, mutâ tááláá kalenderijn mánuppajeh iä innig moonâ mánujođoi mield, peic toh láá heiviittum oohtân piäivášivvijn. Säämi liipust čuovjis riegislakke kovvee máánu, já ruopsâd piäiváá. 
Máánu eres mudoin láá sämmilijn valjeest oskomušah já ärbitiätu. Ovdâmerkkân šaddee máánu lii kulloo eromâš pyeri äigi keessiv čuoppâđ kamuvsuoinijd, já tälviv vist kárduđ, ko riävská káččá kuhes maađhijd cuoŋŋuu alne. Meiddei eres tooimâid já pargoid láá tovle porgâm máánu mudoi mield, já manen iä ain-uv. 
Mánuvaajâs aaibâs siemin mánuvuáđoin. Kove: Gary O. Grimm 
Tovle láá muštâlâm, ete Aččen-nommâsâš suolâ suutâi máánun ko tot hettij čuováinis suu paas tavoid. Muštâlus mield sun vaaldij pikkâiäbbár kietâsis já vuolgij pikkâdiđ máánu amas tot päštiđ. Sun juuvsâi-uv máánu, toppij pikkâsappees já aalgij tom pikkâdiđ, mutâ tarvanij te jieš máánun kiddâ, ige innig peessâm tobbeen vuálus. Tondiet suu häämi lii tääl mánutteeveest uáinimnáál, já ettii meiddei, ete kale lii máánu Aččenist šušme nuuhâm. 
Käldeeh:  
Koveh:  
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Pice já rine saanijd taarbâš ko tálvá. Mii iäruid saanijn lii? Käldein selvânij, et pice lii ucceeb meeri já rine lii stuárráb meeri jiäŋum čäcilievlâ mottoom asseest. Suomâkielâ säneh láá “kuura” já “huurre”. Suomâkielâ almolii sárnumkielâst saanij merhâšumeh maneh ilolávt siähálâs, mut meteorologlâš termân saanijn lii kuittâg čielgâ iäru aainâs Wikipedia mield. Anarâškielâst pice já rine saanij iäru lii tot, et mon assaht teikkâ asettemmeeht čäcilievlâ/jieŋâ/muotâ lii. 
Pice sääni váldumerhâšume lii mottoomlágán asettes jieŋâkerdi. Pice-veerbâi peht itá Itkos sänikirje ovdâmeerhâin meid nubelágán merhâšume: mottoomlágán miärkká, mii lii sovđâm laasâ. Rine sääni oro meerhâšmin čielgâsávt tom, et 1. lii ennuv pice ja 2. lii ennuv muotâ čoggâšum om. muorâ oovsij oolâ. 
Itkos sänikirjeest láá čuávuvááh ovdâmeerhah: 
pice 1. toškâsâm čäcilievlâ asseest picejieŋâ jieŋâ, mon alne lii toškâsâm čäcilievlâ picesoovsâ,picesovs-ergi kovvee soovsâ ivne, ko soovsâ keejih láá kuovgâduboh jo loppâ soovsâ  
piccáá ko mastnii lii toškâsâm čäcilievlâ  
piccoođ ; lâi puolâš moonnâm iijâ, eennâm lii piccoom; tääl ij pyevti riävskáid pivdeđ ko kielah picoh miärkkápuolâšijn; kiedi pisoi, muorâ pisoi, laasâ pisoi  
picodiđ ; miärkkápuolâš piccood puohrâkkân  
picostiđ ; kieddi lii pisostâm (uccáá)  
piccuđ ; kieddi piccui, eennâm lii piccum, siämu piccui, laasâ piccoo  
rine 1. assaas muotâ muorâst, oovsijd čoggâšum muotâ, 2. toškâsâm čäcilievlâ asseest mecci lii rineest – mecci ko muorâi oovsij alne lii ennuv muotâ rinečuhčá – čuhčá talle ko muorâin lii muotâ rinekuosâ – kuosâ mon oovsij alne lii muotâ rinemuorah – muorah talle ko oovsij alne lii muotâ rinepeeci – peeci mon oovsij alne lii muotâ  
rinnáá ko mastnii, táválávt muorâst, lii toškâsâm čäcilievlâ teikkâ muotâ oovsijn  
rinnoođ juovdâđ rine vuálá,  
rinodiđ juovdâđ rine vuálá, rinnum tábáhtuvá kuhheeb äägi  
rinostiđ juovdâđ uccáá rine vuálá; tääl lii rinostâm  
rinnuđ / ridnuđ ; mecci lii rinnum / ridnum = mecci lii rineest  
Täst vala motomeh säänih vâi äšši čiälgán (teikkâ siähán) pyerebeht 
picerine = pice muotârine = rine  
Käldeeh: 
Olthuis, M-L. & Valtonen, T.: http://saanih.oahpa.no/smn/fin/ Itkonen, E.: Inarilappisches Wörterbuch I-III, SUS 1987, Helsinki. Morottaja, M. & Sammallahti, P.: säämi-suomâ sänikirje, Girjegiisa 1993, Ohcejohka  
Kove: Anne Karhu-Angeli 
Posted in 
Kielâ kukáh 
↓ Skip to Main Content 
Tuhhiittum čuákkimist 17.-18.3.2016 (–> pevdikirje ). 
Jiečânis válducelkkuid puáhtá iäruttiđ cehhijn. Jiečânis meerhâs tom, et celkkuuh láá paldâlâs celkkuuh iäge tain lah ovtâskâs celkkuujesâneh. Ceehi saajeest puávtáččij kevttiđ čuogâstuv. Om: 
Sij mađhâšeh kesimáánust Taažân, syeinimáánust sij vyelgih Maadâ-Suomân.  
Táválávt válducelkkui kooskâst lii kuittâg paldâlistemkonjunktio. 
Lijjim ilolâš, já  enni povvâstij. Muoi vyelgeen tijme vittâ, jiehke  uážu maŋanuđ. Mun lijjim sorolâš, meid  enni lâi sorolâš.  
MUTÂ: 
Jis celkkuin lii ohtâsâš celkkuujeessân, te celkkui kooskân ij koolgâ pieijâđ ceehi. 
Kuárroo  kuárui kappeer já voojij mááccuh. (ohtâsâš jeessân lii subjekt  ) Mun puurâm lahcâjieŋâ  mut sun ij puurâ. (ohtâsâš jeessân lii objekt  ) Máttáátteijee mielâst  onne lii šiev šoŋŋâ já pyehtip vyelgiđ vuojâdâttâđ. (ohtâsâš jeessân lii máttáátteijee mielâst) Jis vyelgip tooláá  , kiergânep maasâd ovdil sevŋâd já mätki mana jotelubboht. (ohtâsâš lii jis -ceelhâ)  
Jis paldâlistum celkkui predikaatteh láá siämmáá persovnhäämist, te celkkui kooskân ij puáđi cekki. 
Vuálgáh-uv fáárun vâi páásáh-uv pááikán? Mun moonâm onne tooláá seeŋgân já uáđám ubâ iijâ ráávhust.  
Uálgicelkkuu kalga iäruttiđ válducelkkust cehhijn. Uálgiceelhâ puáhtá leđe meid kaskoo válducelkkuu, talle ceehi kalga pieijâđ sehe uálgicelkkuu aalgân et loopân. Uálgicelkkuu tiijpah láá: 
Ceelhârááiđust puáhtá leđe maŋgâ uálgicelkkuu. Jis celkkuuh láá koskânis vuáládistum, tai kooskân kalga pieijâđ ceehi. 
Jiem ostâm mälistiđ, ko čuoppim suormân häävi  , moos koolgâi uuccâđ laastar  .  
Jis ceelhârááiđu uálgicelkkuuh láá paldâlâscelkkuuh, tai kooskân ij puáđi cekki. 
Talle lii tälvi, ko muáttá já lii puolâš  .  
Laiđiistemceelhâ iäruttuvvoo cehhijn luoihâtmist. 
“Jiem peesâ čuákkimân”, hovdâ eeđâi. “Tast ij kal puáđi mihheen”, smietâi sun, “mut keččâlâm kuittâg.”  
MUT 
Jis luoihâttem nohá čuorvim- teikkâ koccâmušmerháin, cekki ij lah tarbâšlâš. 
“Kiän uđhos taat lii?” sun koijâdij. “Ooroost!” huihádij poolis.  
Cekki iärut luvâttâllum aašijd. 
Peevdi alne láá taldrikeh, koopah, pastemeh já kiemni. Sun halijdij lávluđ, tánssáđ já huikkeđ suotâsvuođâ tet. Sun eeđâi, et ij viišâ kuldâliđ, et ij lah ubâ perustum ääšist, ige porgâččii ääši oovdân maiden. Tävireh fáárun: uáđđimsekkâ, pänikustâ, stevileh já arvepihtâseh.  
Cekki čáittá miärusij koskâvuođâid. 
Ostim uđđâ ruopsis taaki. / Ostim uđđâ, ruopsis taaki . (tiäddu eenâb iivnest) Taat lii kirje nubbe tivvum riäntus. (kirje (aainâs) kuálmád riäntus, tivvum riäntusist lii jo ovdil valdum ohtâ riäntus) / Taat lii kirje nubbe, tivvum riäntus. (kirje nubbe riäntus, mii lii ereslágán ko vuossâmuš, ko nubbe lii tivvum)  
Váldusääni nommâmiärusijd (tittelijd) puáhtá iäruttiđ cehijguin. 
Saavâ toolâi kuávdáá hovdâ, professor Eeva Sarre. Sun čaalij skoovlâ rehtorân, maister Aikion.  
Cehijguin puáhtá teevstâst iäruttiđ oosijd, maid haalijd eromâšávt tiäduttiđ. Ceehi saajeest talle puáhtá maŋgii kevttiđ meid topâlduvâid teikkâ juurdâsárgáid. 
Čappi-nommâ lii, peic puásuipennuu, meid čapis pennuu nommâ. Tegu sun, mun-uv halijdâm mađhâšiđ Japanin.  
Talle ko láá eenâb ko ohtâ muulsâiähtu, vuosâsajasâš sääni lii vuálásargum  .  
↓ Skip to Main Content 
Anarâškielâ kielâjuávus lii tuhhiittâm čuávuvâš lovnâsaanij rähtimnoormijd 3.-4.1.2014 čuákkimist. Sänilisto pevdikirje labdosijn kávnoo táágu: http://www.giella.org/wp-content/uploads/2014/02/Lovnasaanih.pdf 
Sääni kalga sooppâđ anarâškielâ sujâttemvuáhádâhân, jis máhđulâš.  
Anarâškielâ sujâttemvuáháduv mield kuulmâstaavvâlsij nominij maddust lii ain aainâs-uv ohtâ kuhes jienâdâh. Tágáreh myenstereh láá máhđuliih: 
a) uánihis vookaal – kuhes konsonant – uánihis vookaal 
markkân, kuám’mir, neppir  
b) kuhes vookaal – uánihis teikkâ kuhes konsonant – uánihis vookaal 
viälguh, täässiv, káámmár  
c) uánihis vokal – kuhes konsonant – kuhes ee, oo, áá tâi aa  
pakkeet, iššeed, čohhoom  
d) kuhes vokal – uánihis konsonant – kuhes ee, oo, áá tâi aa  
aalaaš, eemeed, vuájáán  
Vuáđujurduu mield jis sääni kukkoduvvâs peeleest ličij sopâmin täin monnii juávkun, te sääni kukkoduvvâid kalga heiviittiđ täi myensterij mield.  
Ovdâmeerhah: 
Kyevtstaavvâlsijn loovnâsaanijn lii täsimolsom já vookaalnubástusah, jis sääni ubânâssân heivee anarâš jienâdâhvuáhádâhân. 
1) loovnâsääni kyevtstaavvâlsâš: 
epičielgâ säänih: 
Tábáhtusah láá vaigâdeh kielâi iäru tiet. Motomij saanij peht vuáđujurduu lii vaigâd nuávdittiđ. 
Jis sääni ij soovâ mongin sujâttemmyensterân, te rahtum loovnâsääni sujâttuvvoo tego tot ličij kuulmâstaavvâlsâš noomin, mast iä lah madduu jienâdâhnubástusah.  
Motomin čonâsvookaal uážžu kyeđđiđ meddâl. 
Eres huámášumeh: 
(Sijđo peividum: skammâmáánu 4. peeivi 2015, Neeta Jääskö)  
PEVDIKIRJE  
SÄÄMI KIELÂKÄLDEE (SÁMI GIELLAGÁLDU) ANARÂŠKIELÂ KIELÂJUÁVUS  
Äigi 13.12.2016 tijme 9.00 - 17.00  
Saje Sajos, Sisti (3. kerdi), Aanaar  
Mieldi   Petter Morottaja            kielâjuáhus saavâjođetteijee  
Marja-Liisa Olthuis  kielâjuáhus jeessân (vuolgij tme 15:30) 
Anna Morottaja  kielâjuáhus jeessân 
Saammâl Morottaja  kielâjuáhus värijeessân 
Matti Valle             äššitobdee 
Matti Morottaja             äššitobdee 
Ilmari Mattus        äššitobdee 
Miina Seurujärvi           kielâpargee (vuolgij tme 16:02) 
Neeta Jääskö     kielâpargee 
1 § Čuákkim lekkâm 
2 § Čuákkim lavâlâšvuođâ já meridemváldálâšvuođâ tuhhiittem 
3 § Äššilisto tuhhiittem 
4 § Še/meiddei – kuás kuábáš? 
5 § Šiev/pyeri-saanij kevttim 
6 § Kyevtistaavvâlsij nominij maaŋgâlovo genetiv: kuhes vâi uánihis vookaal? 
7 § Leđe-veerbâ kevttim luvâttâlmijn: lii vâi láá?  
8 § Pođoi säänih 
9 § Eres ääših 
10 § Tiättun 
11 § Čuákkim lopâttem 
1 § Čuákkim lekkâm  
Saavajođetteijee leehâi čuákkim tme 9:10. 
2 § Čuákkim lavâlâšvuođâ já meridemváldálâšvuođâ tuhhiittem  
Čuákkim pahudui lavâlâžžân já meridemváldálâžžân. 
3 § Äššilisto tuhhiittem  
Äššilisto tuhhiittui tai nubástusâiguin, ete eres aššijd lasettuvvoo kielâpargei Kielâ kukáh -čaalârááiđu vuávám; maht kolgâččij tieđettiđ tiervâsvuotâsänilistoost; pođoi saanijd lasettuvvojeh maŋeláá puáttám kielâkoččâmušah sehe Anarâš saavâi tile. 
4 § Še – meiddei – kuás kuábáš?  
Kuás kalga še -sääni kevttiđ já kuás vist meiddei -sääni? Lii-uv saanijn tiätu saje celkkust vâi pyehtih-uv toh  
leđe kost peri? 
Anarâškielâ ravvuuh: säneh láá synonymeh, mut tain lii jieijâs saje, kogo taid kiävttá. Meiddei/meid(?) puáhtá algâttiđ celkkuu, mut še ij pyevti.  
Uánihávt tutkum: Korpusist láá tuháttij mield celkkuuh main meid ~ meiddei lii celkkuu siste. Ovdâmeerhah main tot ličij celkkuu aalgâst iä lam ollágin nuuvt ennuv, mutâ toh še lijjii. Wörterbuchist tagareh ovdâmeerhah iä lam.  
Še ij tiettum celkkuu aalgâst Wörterbuchist ige korpuscelkkuin, loopâst já siste kale. “Tiervâ še” oro lemin  
jieijâs idiomaatlâš ohtâdâh. 
4683. še ~ šee  
“tot še juhá piipo” sM 
“já sun ooinij, et tot še lii tobbeen” K öPL IK 
“te moonaj tot niejda tupán jeđe moonaj tot irge šee” K öPL IK 
“monnii koatán, tot alge šee” K nMS IK 
“já kištuuh še koččaluyveh” sM 
“kaupugist tiäđust-uv lijjii šee juo puoh kuullam ton almast” K öPL IK 
(Sk. -še) 
Korpus: 
Tuurukuoškâst še lijjii vyelgimin. 
Munjin še šoodâi ahheev pennuu, maid kaartâim kyeđđiđ ko vuolgijm Čovčjäävrist, Čyeres lâi ton nommâ. 
Tot lâi škovlâtáálu já styeres kale še lâi. 
Sevŋâd kale še lâi, mutâ iäččâm muuštij já taaiđij tohon juhâriidon, sust lâi litte moin koivij čääsi juuvâst já adelij mijjân. 
Vuoli-Jussi lâi meid kocemin, sun še lâi olgon. 
Mist evakkokaandâin kiäh lâim sämmiliih lâi távjá toi päikkikode kandâi vuást suáti já toi pele lijjii tääbbin evakkon karttâm läddlij kaandâh še. 
Tiervâ še! 
MEID ~ MEIDDEI: 
Wörterbuch (II, L-P) s. 125: 
2403. mejd (Adv.)  
“šooŋa mejd lukkuuttááin” sM 
“tot kal mejd kierganij njeeijiđ vuálus peezzist” K sV 
mejdááj, mejde(e)j, mijdej, meiddai 
“mun lijjim mejdááj tobbeen” wAP 
“sun juuđij mææra oaggumin mejdááj” K wMA 
“tun mijdej lah motomin annaam mučis kammagijd” sM 
(N. mâi[d] ~ mâida ~ mâidai) 
Korpus 
Iärráseh čonâdii meid ergijdis já paalgâs finnij kiäjuspeeljijd. 
Meiddei sämikielâ ij taarbâš leđe velttidhánnáá sii eenikielâ, mut sämikielâ mättim lii 
tuáivuttettee. 
Já nubeh seehah lijjii kuoddum meiddei tyebbiláá, ko sun taid usâškuođij. 
Šievšooŋâin lâi meiddei heeitugub peeli, ketki aalgij opâdiđ kaardijd já purâdiđ riävskáid. 
Tuáimih-uv siämmáánáál WB ovdâmerkkâcelkkuin? Keččâlem: 
Tot še/meiddei juhá piijpo (MLO: meid pyereeb ko meiddei)  
Tot juhá še käähvi – vistig vuošâi, mutâ tääl juhá še Tot juhá meiddei käähvi – láá eres-uv juhâmušah, mutâ sáttá merhâšiđ meiddei ete láá eres-uv  
kähvijuhheeh 
Tot še juhá käähvi. – láá eres-uv juhheeh, mutâ: Tot meiddei juhá käähvi – ‘tot’ lii vistig vuoššâm käähvi teikkâ porgâm toin maidnii muide,  
mutâ tääl meiddei juhá. Sáttá merhâšiđ meiddei, ete láá eres-uv juhheeh 
Tot juhá käähvi še: Tot juhá mielhi, já käähvi še (láá eres-uv juhâmušah)  
Še tot juhá… - Meiddei~meid tot juhá – láá eres-uv juhheeh, ‘tot’ lii eskân servâm kähvijuuhâmpaargon  
Meid ~ meiddei - siämmáš? Meiddei vuáskuneh koddojeh – Meid vuáskuneh koddojeh → ij lah iäru  
Já sun ooinij, ete tot še/meiddei lii tobbeen (MM: ‘še’ täst pyereeb)  
Säämi tyejiärbi lii muu perrust meid nanos. → Säämi tyejiärbi meid vâi muu perrust meid vâi  
nanos meid? → Säämi tyejiärbi lii meid muu perrust nanos.  
- máánu meid kuávváástâl poolvâ čoođâ → meid máánu kuávváástâl…  
IÄVTUTTÂS: Kielâjuávus savâstâl saanij kevttimist já hämmee táárbu mield ravvuu tast, kuábbáá puáhtá kevttiđ jieškote-uv ohtâvuođâst. 
MIÄRÁDÂS: Meiddei ~ meid já še pyehtih čujottiđ oles celkkui, iä tuše ovtâskâs jesânân. Sárnumkielâst puáhtá meid/še-saanij soijijn tiäduttiđ mottoom tiätu sääni teikkâ ääši, mutâ čäällimkielâst ton kevttim lii vaigâdub, já tot räijee saanij saje čälimist. Še oroččij čuujootmin oovdeb sáánán, ij táválávt aalgât celkkuu,  
meiddei kuittâg puáhtá puáttiđ meiddei aalgân. Meiddei~meid lii riijâb ton tááhust, já jis tot čuujoot monnii  
ovtâskâs celkkuujesânân, tot lii táválávt njuolgist ovdiibeln teikkâ moojiibeln. 
5 § Šiev já pyeri -saanij kevttim  
Magareh kevttimohtâvuođah saanijn láá? Tohhejeh-uv kuohtuuh säänih siämmáin soojijn? Láá-uv saanij kevttimist kuávlukielâ iäruh? Nuorttâlâškielâst lii šiõǥǥ, pueʹrr já tavesämikielân buorre.  
Šiev! / Pyeri! 
Šiev kuldâleijeeh... / Pyereh kuldâleijeeh... 
Ovdâmeerhah eres käldein  
ŠIEV: 
Wörterbuch (III, R-Y) s. 214 
4698. šieu, attr. šieu (...) lok. sg. K šieuvvast, ess. K šieuvvan  
“toh laa šieu” öJPM 
“tot lii læm munjin šieu” wAP 
šieu ergi (wAP), šieu nijbe (Ä), šieu savehah (wAP), šieu luodda (wAP; “einige sagen: pyeri  
luodda”), šieu šoŋŋa (Ä), šieu kyelikeesi (wAP), šieu syeini-ihe (wAP), šieu ulmuuh (Ä)  
“šoodaj šieu mielan” (K nMS), “šieu mielast” (öJPM, K), “šieuvan mielast” (K) (od. K “pyerrin mielast””), “eeliin šieu oazálaǯvuođast”“eeliin šieu oazálaǯvuođast” (K wIM IK 159) 
šieunáálá (Ä), šieunál (wAP), tot piergee šieunál (wAP), šieunáálá rahtum (Ä), šieunál 
čiŋattum (K) 
šievluándulaǯ (wAP) 
šieuvvast (lok. sg.) šieuvast æænab (K) ‘hyväisesti enempi’, ‘bedeutend mehr’ 
N šieǥâ 
Korpus: 
Lavŋe lii šiev já anolâš huksimaamnâs kuittâg tagarijn kuávluin, kost pecivyevdi lii kukken. 
Paasij mielân ko eergih motomen škuridii mahte kaasi, ko lijjii šiev mielâst. 
1940-lovvoost juuđij Ijjäävri kuávlust Unto Aarnio, kote vaaldij kuuvijd uáli šiev kamerain. 
Vátámuššân šiev anarâškielâ njálmálâš táiđu. 
Lâi šiev lyemeihe. 
Puurjâs pajedui, já käärbis jođeškuođij šiev liävttoin äpimeerâ vuást. 
PYERI 
Wörterbuch (II, L-P), s. 427: 
“na pyeri, must mejdej láá poučasčalmeh” K wMA 
“must lii kálgu pyeri” sM 
“tot lii pyeri eniinis” sM 
Viärd. “læj šieu ko poottih” – “pyeri læj ko poottih” wAP 
“täst šoodâi pyeri” wAP 
Viärd: “tot taha pyere” (lieber pyere als šieu) wAP  
“pyeri peeivi!” – “Immeel adde!” sM 
“čuáŋŋááh láá pyereh lodeh”sM 
Korpus: 
Pyeri, et mun jiem lah nuuvt alda! 
Tääbbin lii pyeri. 
Suoinâlmâsâst jotteem maŋa lii pyeri toohâđ puŋkkitärhistem. 
Pyeremus tobdomerkkâ lii tobdočoorvij kukkodâh. 
Munjin taha pyere uáiniđ já tiettiđ , et taat lii lamaš meiddei tovlái anarâšâi kielâsirdemvyehi. 
Ij täst tääiđigin leđe innig uáđđimráávhu, táiđá leđe pyereeb ko vuálgám meddâl eres uáđđimsaje rähtiđ. 
Sulguš Heeihâ Aili Marja lâi muu ááhu pyeremus ustev. 
Pyeri Aino! 
Iäruttâsah: Pyeri - ‘hyvä’, šiev - ‘hyvälaatuinen’ 
IÄVTUTTÂS: Kielâjuávus savâstâl šiev já pyeri -saanij kevttimist já táárbu mield hämmee tärkkilub teikkâ  
viijđásub ravvuu toi kevttim várás. 
MIÄRÁDÂS: Pyeri lii almolub sääni, šiev vist meerhâš eenâb-uv ‘hyvälaatuinen’. Sárnuttâldijn ij pyevti  
kevttiđ šiev (šiev kuldâleijeeh…). Ovttáin saanijn rammum: Pyeri! Jis rámmoo maidnii tiiŋgâid, puáhtá kevttiđ šiev, mutâ ij ohtuu: Šiev kistuuh! Šiev ij laavii suuijâđ ige tast pyevti rähtiđ komparaatio. Tot lii šiev ( ) - elliptlâš ceelhâ.    
6 § Kyevtistaavvâlsij nominij maaŋgâlovo genetiv: kuhes vâi uánihis vookaal?  
Petter vuolgâttem šleđgâpoostâst 7.11.: 
Mottoomlágán normân lii vuáhádum kuhes vookaal aainâs-uv jis 2. st. vookaal lii â, i tâi u: kaandâi, kieđâi, kuosâi, tiivrij, iivij, ááhui, páálui. Kukke puáhtá leđe meid motomijn saanijn, mast lii 2. st. á: kiälhái, káártái. Uánihâš tot lii, jis 2. st. vookaal lii o (teikkâ motomin á): pu'škoi, ohoi, kisái, kukái.  
Oro kuittâg lemin, et sárnumist táválub lii kevttiđ uánihis vookaal meiddei tagarijn saanijn, main noormâ mield kolgâččij leđe kukke: ka'ndâi, kie'đâi, kuo'sâi, ti'vrij, áhui, pálui, kiäl'hái, ká'rtái.  
● ‘ivij’ 76, ‘iivij’ 105 
● ‘tivrij’ 8, ‘tiivrij’ 21 
● ‘áhui’ 0, ‘ááhui’ 8 
● ‘pálui’ 1 (‘muotâpálui’), ‘páálui’ 1 
● ‘kártái’ 2, ‘káártái’ 6 
Huám: ucâmist kuáđđojii meddâl säänih main lii vuossâmuu stavâlist diftoŋ, ko čälimist iäruttâs ij oinuu. 
- Puáhtá-uv vookaal uánánem tain soojijn, main tot kolgâččij leđe kukke, tovâttiđ epičielgâsvuođâid ääši siskáldâs tááhust, já lii-uv ton tááhust tárbu kielâtipšomân? 
Keččâlem. Normativliih kukkoduvah láá vuálásargum, fáárust meiddei diftoŋeh: 
kandâi luus kaandâi luus  
majemui ivij majemui iivij - ivij  
áhui saavah ááhui saavah  
tivrij suovsah tiivrij suovsah  
muotâpálui koškâm muotâpáálui koškâm   
kártái vuáđuld káártái vuáđuld  
kuárus kie’đâi kuárus kieđâi  
kuo’sâi vuálá kuosâi vuálá  
- Tuáimá-uv tááláš normâ 2-st. saanij ml. gen. kuhes vokalist čäällimkielâ tááhust? Kalga-uv tuhhiittiđ meid uánihis vookaal paldâlâs häämmin, jis ij jo vuosâsajasâžžân-uv? 
IÄVTUTTÂS: Kielâjuávus totká já smakkiistâl uánánâm vokalij heiveevuođâ anarâškielâ jienâdâhvuáhádâhân já addel ääšist jieijâs avžuuttâs. 
MIÄRÁDÂS: Uánihis vookaal lii táválâš variant kuhes vokalân já oro lemin puárásub eenikielâlij sárnumist joba táválub. Tot tuhhiittuvvoo siämmáánáál ko kuhes vookaal-uv. Variant kevttim lii tuođânálásávt kiddâ kuávlukielâst já muálkkáás jienâdâhnubástusâin já ohtâvuođâin, om. siämmáš sääni sáttá motomin leđe pyereeb uánihâžžân já motomin kukken. Taan ohtâvuođâst ij lah tutkum, main tábáhtusâin lii pyereeb pieijâđ uánihis vookaal já kuás vist kuhe. 
Visteest láá stovli já kissá (pyereeb) Visteest lii stovli já kissá  
Visteest ij lah stovli, pevdi ige lamppu. (luvâttâllâm) Visteest iä lah stovli, pevdi ige lamppu   
Mut: Visteest iä lah stovli, pevdi já lamppu. (olesvuotâ)  
Visteest ij lah stovli ige kissá Visteest iä lah stovli ige kissá  
Visteest láá nieidâ já kandâ Visteest lává nieidâ já kandâ (MM, MLO, MV) Visteest lii nieidâ já kandâ  
Visteest lii kyehti kaandâ (hyenes muulsâiähtu, peic jis kaandah lává mahtnii ohtâ olesvuotâ) Visteest lává kyehti kaandâ (taat ij lah eksistentialceelhâ) Visteest láá kyehti kaandâ (taat lii eksistentialceelhâ)  
Seeini vuástá láá saveheh já kiälkká. Seeini vuástá lii kiälkká já saveheh.  
Sehe uáppeeh já máttáátteijee lii vaibâm. Sehe uáppeeh já máttáátteijee láá vaibâm. Sehe uáppee  já máttáátteijee lává vaibâm.  
MIÄRÁDÂS: Jis luvâttâl oovtâ häävild já vuossâmuš luvâttâllâmnáál tiŋgâ lii oovtâlovvoost, te lii lii hiäivulâš. Jis ubâ luvâttâllâm ana ohtân ubâlâšvuottân, talle láá. Luvâttâldijn láá ij lah puástud, mut ana sistees taggaar jurduu et sárnost (já máhđulávt kuldâleijest) lii jo oovdeb tiätu luvâttâllâm čuosâttuvâin já sun (suoi) ana taid olesvuottân. Ceelhâopâlávt puáhtá jurdâččiđ nuuvt, et luvâttâldijn celkkust láá maŋgâ subjekt já verbâ kongruist tain vuossâmuin. Jis kuittâg ubâ luvâttâllâm kalga anneeđ ohtân subjektin, te verbâ ferttee leđe maaŋgâlovvoost. Duaal lává ij lah luvâttâlmijn kiävtust jis lii koččâmuš eksistentialcelkkuin.  
8 §        Pođoi säänih  
Kielâkäldei vuolgâttum ávus koččâmušah: 
● “Kansallisarkisto” nommâ anarâškielân, iävtuttum: “Riijkâarkkâdâh”.   
Riijkâ -sääni ij kavnuu ohtuu sänikirjeest, mut tot meerhâs “valtio” já lii kuittâg korpus teevstâi mield kiävtust. 
Meid staatâarkkâdâh lii muulsâiähtu já Aalmug-/Aalmuglâšarkkâdâh. Noomâ valjiimân vaaikut tot, et maid haalijd tiäduttiđ. Kiäi várás anarâškielâlâš nommâ lii já kiäh kalgeh iberdiđ mast lii saahâ? Tuše Suomâst ässee anarâškielâliih vâi sämikielâliih miätá Tave-enâmijd? Koolgâm koijâdiđ tääl tust Suvi, et maid tun halijdah almottiđ anarâškielâlâš noomáin, ko tun tun lah arkkâdâh äššitobdee. 
Suvi västid: “Riijkâarkkâdâh oroččïj pyeri, eidu tom kielâharmonia tiet – ličij pyeri, ete ličij alta 
tavesämikielâg noomâ. Tot eidu ličïj tehâlâš, ete lii iberdettee sämikielâlij kooskâst miätá Taveenâmijd já ete ij lah mihheen Kansanarkisto ađâi Aalmugarkkâdâh peic Kansallisarkisto. Mii iävtuttâs. 
Merkkejui, ete Marja-Liisa vuolgij čuákkimist tme 12:17.  
Aalmuglâš-, Riijkâ- vâi Staatâarkkâdâh? Korpus: riijkâ 185 kerdid, staatâ 820. Aalmuglâšarkkâdâh vist lii kevttum Sämitige jurgâlusâin: “Sämiarkkâdâh tuáimá säämi kulttuurkuávdáš Sajosist. Arkkâdâh lii uási Suomâ Aalmuglâšarkkâduv.” 
Merkkejui, ete Marja-Liisa maacâi čuákkimân tme 12:37.  
Miärádâs: Suomâ Aalmuglâšarkkâdâh. Tot ij siähhán eres almugij arkkâduvâiguin. Staatâ- teikkâ  
riijkâ iä kuvvii lájádâs tooimâ nuuvt pyereest. Sääni sulâstittem eres kielâi termâduvváin ij lah  
hiäivulâš vuáđustâs sääni rähtimân, tondiet ko anarâškielâlâš sääni lii vuosâsajasávt anarâškielâlij várás já ferttee smiettâđ, mii sii uáinust lii puoh pyeremus termâ. 
Saavâjođetteijee meridij 50 miinut purâdempuudâ tme 12:50. Čuákkim jotkui tme 13:50.  
● Mii lii Feministinen puolue (ruot. Feministiska partiet) sämikielân?   
Kielâpargei kuorâttâllâm: Nettidigisäänih tobdá sääni 'feministi' já tot lii feminist. Tot ij kavnuu Korpusist ige uđđâ saanij listoost (ige mihheen ton suárgusijn), ige toos oro val lemin vuáhádum adjektivsuorgiittâs. Tot puávtáččij leđe jo-uv feministlâš teikkâ feministsâš piäládâh, mutâ -lâš já -  
sâš-suárgásijn puáhtá leđe iäruttâs mii máhđulávt toovvât merhâšumeiäru ‘feministlâš’ já  
‘feministsâš’ kooskân. Tast lii lamaš saahâ lovnâsaanij rähtimnoormâi kieđâvuššâm ooleest, mutâ ij čielgâ uáivil. Tot kuittâg lohtâs anarâškielâ sänirähtim tááhust tommit stuárráb olesvuotân ete kielâpargee ij lah vala adelâm vástádâs ääšist. Tavesämikielân kiävttoo adjektiivin ‘feministtalaš’. 
Feministsâš/feministlâš-koččâmušân MLO já Ilmar västidáin šleđgâpostáin, ete feministsâš ličij  
pyereeb. Almolávt suárgásij iäruin MLO arvâlij lasseen návt: “Čielgâ iäruh láá, mut toh meiddei maneh siähálâs. Ruávis njuolgâdus: -lâš = su. -lainen; -sâš = su -inen. Mut näävt čielgâs taat ij tiäđustkin lah keevâtlii elimist.” 
Sämikielâlâš vâi sämikielâsâš? MLO: “Sämikiel aabis; sämikielâlâš olmooš; sämikiel uđđâseh.” PM: “Korpus kale lii tievâ -kielâsijn. "Sämikielâlâš" (teikkâ uánihávt "sämikiel") lâš táválub.”"Sämikielâlâš" (teikkâ uánihávt "sämikiel") lâš táválub.” 
Matti lii motomin vuolgâttâm Tanja Kyrön taggaar suogârdâllâm -lâš já -sâš-suárgásijn: 
“Taa láá -lâš-loppâsiih säänih: vajalâš, asalâš, avalâš, kunnáálâš, virgálâš, máđhálâš, tehálâš, páihálâš, tohálâš, kuhálâš, ávhálâš, rávhálâš, kirjálâš, historjálâš, siskálâš, suámálâš, vuáimálâš, komálâš, njálmálâš, jiärmálâš, kávpálâš, paijeelmiärálâš, uásálâš, jáválâš, táválâš, piäiválâš, ärbivuáválâš, loválâš, kuhendâlâš, tieđâlâš, mirhâlâš, sujâlâš, skikâlâš, oovtmielâlâš, huolâlâš, škovlâlâš, toimâlâš, vuovnâlâš, varâlâš, lopâlâš, ristâlâš, lavâlâš, rehálâš, kyehtilâš, persovnlâš, sudolâš, rikolâš, oskolâš, ilolâš, almolâš, sorolâš, kijtolâš, anolâš, littolâš jna. Suomâkielâst täin lii iänáážin -llinen-loppâ. Ton lasseen láá val ruátálâš, kittâllâš, helsiglâš, tuurunjargâlâš jna. 
Täin puáhtá väldiđ maali, ko smiättá -logia-saanijd. Talle ko taid normâd, te láá máhđulâšvuođah: neurologilâš, neurologisâš, neurologlâš, neurologsâš, neurologialâš, neurologiasâš. Mut neurologihân lii olmooš. Talle neurologilâš/ -sâš lii taggaar, mast parga tot olmooš, neurologiákku. Talle pyereeb ličij neurologialâš/ -sâš, ađai tot, mii kuáská neurologian. Tot merhâšičij kal tom, et talle meiddei kolgâččii leđe autonomialâš, metafonialâš, topografialâš, manialâš, klaustrofobialâš, apatialâš, androgynialâš, akrobatialâš jna. 
Kuhes o (-loogisâš/-loogilâš) mun kuittâg kuáđáččim meddâl, ko tot lii njuámmum suomâkielân-uv ruotâkielâst, ige kal taan ääigi kevttuu suomâkielâstkin. Tuše ohtuunis loogilâš kal tohhee. 
(-sâš-loppâsiih kale mudoi, mut kalga ain smietâstiđ, et láá-uv toh deminutiivhäämih vâi iä, lii-uv agrologisâš ucce vâi táválâš agrologi?)” 
Eres ovdâmeerhah: Korpus: ‘Työmies lii taggaar kommunistlâš lostâ’, ‘Kommunistlâš sovjetlitto’ NDS: sosialistlâš ‘sosialistinen’ Kielâtekno: raasistlâš; Korpus: ‘rasistiliih’ Korpus: sehe demokraatlâš (17) ete demokraatsâš (1); Suomâ Sosiaaldemokraatlâš Piäládâh 
Iävtuttâs: Kielâjuávus já ravvimjuávkku savâstelleh ääšist já adeleh jieijâs avžuuttâs.  Miärádâs: Feministlâš piäládâh (3 jienâ). Eres iävtuttâsah lijjii Feministsâš piäládâh já  
Feminismpiäládâh (ohtâ jienâ)  
Meridui, ete 9 § já 10 § kieđâvuššojeh táágubeht ovdil ko Márjá-Liisá ferttee vyelgiđ.  
● yökkönen – ijjâloddááš, máánuloddááš, ijjâgâs (uđđâ säänih -listo), ijjâpiäivááloddááš  
(Nettidigisänikirje) → Ijjâloddááš ij soovâ, ko ijjâlodde lii oppuu já toh pyehtih siähániđ. Ijjâpiäivááloddááš lii vuosâsajasâš almosnommâ, mutâ máánuloddááš, ijjâgâs láá máhđuliih ton räi ko toh totkojeh já šlajâttâllojeh tärhibeht. 
● metsä - erämaa – vyevdi – meccikuávlu. Suomâkielâst maŋgâ saajeest kevttih “erämaa”  
sääni. Ličij-uv toos ohtâ pyeri vaastâ anarâškielâst vâi ij? -- Ij kenski njuolgâ, mutâ meeci já vyevdi iäruttâs lii, ete vyevdist šaddeh muorah, ko vist meecist iä aainâs. 
● kypsyysnäyte – maturiteet, laddâmčááitus (termâ ollâopâttâhuápuin) -- Laddâmčááitus lii  
meendu konkreetlâš; maturiteet lii aaibâs pyeri. Máhđulávt meiddei hárjánemčááitus tâi -tuođâštem, jis haalijd čielgiđ sämikielâ sanijguin. 
Merkkejui, ete Miina Seurujärvi vuolgij tme 16:02.  
● tutkimusalue – tutkâmsyergi om. arâšoddâdemsyergi (kuávlu tuše talle ko lii saahâ  
eennâmtieđâlâš ääšist, konkreetlâš saajeest) 
● yleistää – a’lmolistiđ. Kielâtoimâttuv sänikirje: yleistää:  
1. laajentaa jk havainto, päätelmä tms. koskemaan muita t. kaikkia samanlaisia tapauksia; tehdä  
yksittäistapausten perusteella yleisiä päätelmiä; antaa jllek yleinen pätevyys. Tutkimustulos, jota ei  
‘Tutkâmpuáđus, mon ij pyevti amnâstuv vänivuođâ keežild anneeđ/tulkkuđ almolâžžân.’ ‘Almolisten puáhtá ettâđ, ete --’ ‘Almolávt puáhtá ettâđ, ete --’ ‘Almolii tääsist puáhtá ettâđ, ete --’ 
→  ‘almolistiđ’ lii máhđulâš. Ääši puáhtá čielgiđ meid nubij sanijguin keččâlâddâm miäldásávt. 
● matkijasieni - jievžâdeijee teikkâ ađđiistellee kuobâr (masa jyehi kuobbârist lii nubbe  
šlaajâ, mii sulâstit tom oovdeb šlaajâ já toh kočoduvvojeh “matkijasienen”) → Kuábáš-uv tohhee. 
● čevđi – maid tot meerhâš? Láá-uv tast soksâmeh vâi iä? Mii iäruid lii čevđi, nähki, šišne,  
turkkâ jna saanijn. Uásálisteid lii vuolgâttum čevđi-sääni merhâšuumeest šleđgâpostâ 29.8.2016 → Čevđi já nähki láá synonymeh, já čeevđist pyehtih leđe soksâmeh. Šišneest iä lah soksâmeh, turkkâ vist lii suomâkielâ lovnâ. Tyeljist láá soksâmeh. Nähki lii uccáá kevttum nuorttiibeln. 
● kuitu raavvâdamnâsin –  (Facebook 25.8.2016)  
https://www.facebook.com/groups/264702290230055/permalink/1260563837310557/  
Čuákánkiäsu: Heli Huovinen: Puáhtá-uv kevttiđ “sáigu”? MLO: Kuidâ. Sáigu-säänist lii puáris pihtâsij smakkâ. Miina S: Pyehtih-uv kuidâ já kuittâ siähániđ? Neeta: Korpusist ceelhâ: "Tuálih siste valjeest sááiguid." Mast vuálgus, mii ohtâvuođâid? Pekka Sammallahti: Ko suonâid sáárá, šaddeh sarâseh.  
→ Kielâjuávus avžut kevttiđ saanijd sáigu tâi raavâdsáigu 
● Puáhtá-uv vuáládistemkonjunktioi "tego, nuuvtko" saajeest kevttiđ meid sääni "mahte"? -  
Taas ij lah vala västidum. Ovdâmerkkâtutkâm taa vyelni: 
Wörterbuch (II L-P): maht(e) → mii; s. 140-141, motomeh ovdâmeerhah:  
“vuoj ármugas peäiváǯ, máánu já täsnikodde, mahte leǯehkin ääših šoddam!” K sV “mahte mun kalgeen pyehtiđ älgiđgene” K sV “Anarjääyrist lææ nuut ænnuu suolluuh mahte ivveest peeivih” IK 387 “Avveeljuuha lii mahte spææijal” sM “tot seämmaa pappa læj must mahte piämmu-eeči nuuvt kuhe kuo læj tääbbin Säämist” K wHeM “mæhte čuolda kaskoo kárbá” sM 
Korpusist 37 kerdid, taa motomeh: 
“Poccuuh keččeh kávkkájeh, ko mun puáđám, mahte mast liččii lamaš polâmin.” “Lâi káállám mahte olmooš te, mut ij kuittâg olmooškin lamaš.” “Te sun ko eidu kiergân eergijd sirdeđ nube muorân, te kivkked puoh čuovvânij mahte peiviv te, (...).” “– Čuovvânij mahte peiviv te já oppeet siävŋánij, mihheen jienâid ij kullum, mii leš lamaš.” 
● tekstuaalinen – vástádâs: jis merhâšume ij pyevti čielgiđ, puáhtá kevttiđ sääni tekstuaallâš  
(kei meid: feministsâš/feministlâš) 
● Maht sujâttâm pennuu hekki? Tego "viežžâh-uv siiri pennuuh heekist?" Heekin? Hiákán?  
Heekist? -- Kielâpargee vástádâs: Hekki sojá Nettidigisaanij mield illativân 'hiäkán', lokativân 'heekist'. Viežâ pennuid heekist! Lah-uv pieijâm pennuid hiäkán? 
● Huurre. Lai-uv pico muorâin já rine enâmist?  
Kielâpargee vástádâs: Nettidigisänikirje mield http://saanih.oahpa.no/smn/fin/ pice lii asettub já mahtnii ucceeb ko rine. Pice puáhtá leđe om. autolaasâst. Rine lii assab  já eenâb ko pice. Nettidigisänikirje ij toovât iäru tast, et kost pice teikkâ rine láá.   
Itkos sänikirje muštâl pice já rine saanijn suullân siämmáánáál ko Nettidigisänikirje. Itkos kirjeest láá om. čuávuvááh ovdâmeerhah: 
rine  
mecci lii rineest, muotârine = rine; picerine = pice, rinečuhčâ (čuhčâ talle ko muorah láá rinnum), mecci lii rinnum = mecci lii rineest, rinekuosâ, rinemuorah, rinepeeci 
pice  
picejieŋâ, picesoovsâ, picesovs-ergi; lâi puolâš moonnâm iijâ, eennâm lii piccoom; tääl ij pyevti riävskáid pivdeđ ko kielah picoh miärkkápuolâšijn, kiedi pisoi, muorâ pisoi, laasâ pisoi, miärkkápuolâš piccood puohrâkkân, kieddi lii pisostâm, eennâm lii piccum, siämu piccui, laasâ piccoo 
→ pice-sääni verbâsuárguseh láá kyevtilágáneh: piccoođ já ton passivsuárgus piccuđ, já motomijn sárnoin aktiivverbâ ij lah ubâ kiävtustkin, ko merhâšume lii kuittâg suullân siämmáš. 
● Moh láá sämikielân 1. Juuret Saamenmaassa (taaiđâčáitáldâh) 2. Saamelaisten  
kulttuurikeskus?  
Kielâpargee vástádâs: 1. ‘Madduuh Sämienâmist’ jis lii ulmuu madduin saahâ - meiddei máhđulâš ‘Ruottâseh’, mutâ tast lii šaddotieđâlub merhâšume. 2. ‘Sämmilij kulttuurkuávdáš’ teikkâ ‘Sämikulttuurkuávdáš’, jis tot ij siähán Sajosijn. 
● Moh láá sämikielân: perinteinen (esineestä tai kuviosta), pelkistetty (esineestä tai  
kuviosta), yllättävä (esineestä tai kuviosta)? Kielâpargee vástádâs: perinteinen - ärbivuáválâš, pelkistetty - oovtâkiärdán, yllättävä - olâttâslâš  
● Maid meerhâš Pautujärvi -sajenoomâ miärusuási pautu?   
Kielâpargee vástádâs: “Anarâškielâ päikkinoomah -kirjan mukaan: “Pautujärvi inarinsaameksi Pavdjävri; Iso järvi Iijärvestä itään, nimiperheeseen kuuluvat vielä Pavdčukkâ (Pautuhuippu), Pavdjävrčuájá (Pautujärvenlahti) ja Pavdvuonâ (Pautuvuono), joka on Iijärven lahti. Tannerin mukaan "Paudš´jokk" (nimi on koltansaamea) on joki Petsamossa ja sen nimi tulisi sukupuuttoon kuolleelta vesilinnulta. Lintu on allia pienempi "poovdâš". K. Nickul kirjassa "Petsamon eteläosan koltankieliset paikannimet kartografiselta kannalta" ei ole samaa nimeä. Muoto "poovdâš" löytyy nykyään Marja-Liisa Olthuisin uudesta sanakirjasta, ja tarkoittaa samaa kuin pohjoissaamenkielinen lii jieš riessum’. Mutâ jis tot lii kiännii tiätu ulmuu pargo puáđus, te iättoo váhá nubenáál: 
Silkke lii jieš riessum. Taat silkke lii muu jieš riessâm. -> jieččân  
Kirje lii jieš čallum. Kirje lii tuu jieš čäällim. -> jieijâd  
Luoddâ lii jieš rahtum - tot lii táluiššeed jieš rähtim luoddâ. -> jieijâs  
Tot passivrááhtus lii váhá anarâškielân oomâs ige ain suujâ nuuvt pyereest kevttimkielâ mield, já maŋgii ton saajeest puáhtá-uv kevttiđ maidnii iärásijd. Muu rähtim piäju, tuu čäällim reivâ, eeni mälistem purrâmuš.” 
 Pronomin jieš ferttee leđe genetivhäämist. 
● Lii-uv suomâkielâ sääni “infarkti” infaarkt sämikielân? Kielâpargee: Tiervâsvuotâsaanij  
listoost uáinoo ete tot lii valdum uáli ruávis lovnân sämikielân, infarkti (listoost 'aivoinfarkti' puotâ). → Infarkt lii meiddei máhđulâš. 
● “Etiikka” já “etikka” -saanij iäruttem anarâškielâst. Lovnâsäninoormâ mield kuohtuuh ličij  
“eetik/eetiik”. Vástádâs: etiikka ->  etiikka, etikka -> eetik 
● Sämikielâlij muštoiskosluámáttuvâin vááilui sämikielâlâš jurgâlus celkkui SULKEKAA 
SILMÄNNE, tiervâsvuođâtipšoo koijâdij jurgâlus. - Vástádâs: “piejâ čoolmijd kiddâ” → pyereeb lii toopâ čoolmijd 
● Asettem -sääni viärdádâllâmhäämih. Koččâmuš/iävtuttâs: komp. -> asettub, superl. ->  
asettumos vâi asettemus Kielâtekno sänikirje: asettem attr. asettes / attr. asettemes, asettem maaŋgâloho nominativ asettemeh Kielâoppâ: komp. asettemmeeb, superl. asettemmus. Huám: oro lemin, et ulmuuh kevttih “asettub” 
sääni.  → asettub, asettumos láá pyerebeh. Tot lii vala tutkâmnáál, ete sojá-uv asettem kuulmâ- vâi  
neeljistaavvâlsij mield. 
● Mii lii sämikielân kannustaa? Om. "mun halijdâm [kannustaa] párnáid já nuorâid tánssáđ" –  
Kielâpargee: Tast puáhtá kevttiđ veerbâ movtijdittiđ (kukkodâhmerháin mo'vtijdittiđ). “Mun halijdâm movtijdittiđ párnáid já nuorâid tánssáđ.” Ruokâsmittiđ 'rohkaista' lii meiddei ohtâ muulsâiähtu jis lii tuođâi-uv saahâ ruokkâdvuođâ váilumist teikkâ njuolgist paaloost. Tot lii meiddei viijđáht kevttum mutâ merhâšume lii tiäđust-uv eres ko movtijdittiđ-säänist. 
● lapsiasiavaltuutettu - pärniäššiváldálâš  
● Škovlâtuođâstusâst: 
Toisten ihmisten huomioon ottaminen.   Nubij ulmui vuotânväldim vâi vuotân väldim. Ympäristön huomioon ottaminen.  Pirrâs vuotânväldim vâi vuotân väldim. Työn arvostaminen.    Pargo áárvustanneem vâi áárvust anneem. 
5-6 luokai sánálii škovlâtuođâštusâst: Luot ja ylläpidät myönteistä ilmapiiriä ja työrauhaa. 
1-2 luokai sánálii škovlâárvuštâlmist: LUEN, NÄEN, KUULEN JA KOEN (L4) tuubdâm? TARTUN TEKNIIKKAAN (L5)  vááldám kiddâ tekniikâst  ? täst lii vyelni tággáár ceelhâ: ‘Olen kokeillut erilaisia laitteita.’ 
→ Sirdojeh puáttee čuákkimân. 
9 §        Eres ääših  
Kieđâvuššâm jotkui täst ‘Feministinen puolue’ maŋa.  
● Kielâpargei Kielâ kukáh -čaalârááiđu čalluid kalga vistig vuolgâttiđ kielâjuáhus jesânáid ovdil almostittem om. Google Drive peht, vâi taid lii älkkee luuhâđ já tärhistiđ ovdil almostittem. ● Anarâš saavâi tiileest Yle Säämist savâstâllui. ● Tiervâsvuotâsaanijn tieđettem: Tiervâsvuotâsänilistoh láá nurrum já almostittum ohtân liston 18.10.2016 já liŋkkâ lii juohhum Kielâkäldee blogist já Facebookist, já Anarâškielâ orroomvisteest. 
 Saanijd puáhtá kieđâvuššâđ eenâb veikkâ Kielâkukkáin já tieđettiđ toin lain eenâb. 
Saavâjođetteijee meridij 10 miinut puudâ tme 15:30. Marja-Liisa Olthuis vuolgij tme 15:30.  
Čuákkim jotkui tme 15:45.  
10 §     Tiättun  
● Kejâstâh historjá-já ohtsâškoddeuápu säniliiston 
● Säämi Kielâkäldee pargojuávu nubástusah: Miina Seurujärvi lii päcimin meddâl Kielâkäldee 
pargoin já sirdâšuvá oppâmaterialtoimâttuv pargoid 1.1.2017. Neeta Jääskö juátká 100% kielâpargen. Proojeekthoovdâst láá meiddei puáttám uđđâ pargoravvuuh kielâpargeid sehe siemin nubástusah kielâjuáhusij čuákkimáid. 
● Kielâkäldee anarâškielâ pargein lii máhđulâš väldiđ ohtâvuođâ meiddei Whatsappijn já 
ulmuuh láá-uv ávhástâllâm toin. 
● Kielâpargeeh lává čäliškuáttám jyehi oho uánihis čalluu monnii kielâääšist Kielâkäldee 
nettisijđoid, http://www.giella.org/?lang=smn. Macâttâs lii-uv puáttám mottoom verd, sehe táválij lohhein ete saavâjođetteijest.  
Kieđâvuššâm jotkui čuávuvâžžân 8 § Pođoi saanijn ‘yökkönen’ ovdâskulij.  
11 §     Čuákkim lopâttem  
Saavâjođetteijee lopâttij čuákkim tme 17:04. 
___________________________________   _____________________________________ Petter Morottaja   Marja-Liisa Olthuis saavâjođetteijee   jeessân 
___________________________________   _____________________________________ Saammâl Morottaja   Matti Valle värijeessân   äššitobdee 
___________________________________   _____________________________________ Matti Morottaja   Miina Seurujärvi äššitobdee   kielâpargee 
___________________________________ Neeta Jääskö kielâpargee, čällee 
Sámi Giellagáldu njuolgâdusah  
Ruotâ Sämitigge nonnij njuolgâdusâid ___.___ 2020. Taažâ Sämitigge nonnij njuolgâdusâid ___.___ 2020. Suomâ Sämitigge nonnij njuolgâdusâid ___.___ 2020. 
Sámi Giellagáldu lii sämiaalmug ohtsâštave-eennâmlâš äššitobdeeorgaan sämikieláid kyeskee 
aašijn.  Sámi  Giellagáldu  västid  sämikielâi  tave-eennâmlii  oovtâstpargo  koordinistmist, 
nonniimist já oovdedmist. 
Sámi  Giellagáldu  ulmen  lii siäiluttiđ, kattiđ  já ovdediđ  tom  kulttuuräärbi  maid  sämikielâi kirjekielah já sárnumkielah ovdâsteh, já siäiluttiđ, nanodiđ já ovdediđ sämikielâid nuuvt, ete 
jieškote-uv sämikielâi táárbuh, hástuseh já resurseh váldojeh huámmášumán. 
2 § Tooimah  
Sámi  Giellagáldu  västid  sämikielâi kielâtipšomist.  Sámi  Giellagáldu  tuáimá  ohtsii 
äššitobdeeorgaanin aašijn, moh kyeskih säämi kirjekielâ normiimân. Toos kulá terminologia 
normim  já čäällimnjuolgâdusah.  Sámi  Giellagáldu  pargon  lii  riggodiđ  sämikielâi  sánáduv  já 
išediđ návt jieijâs uásild turviđ sämikielâi puátteevuođâ. 
Sámi Giellagáldu addel kielâkevtteid sämikielâ kiävtun lohtâseijee tiäđuid, ravvuid já stivrim. 
3 § Tooimâ ornijdem  
Sámi  Giellagáldu  lii  jiešráđálâš  toimâorgaan,  mon  Suomâ,  Ruotâ  já Taažâ  Sämitigeh  láá asâttâm. Keevâtlávt já haaldâtlávt Sámi Giellagáldu tuáimá Taažâ Sämitige ohtâvuođâst, mutâ tom joođeet jieijâs stivrâ, mast puoh kuulmâ staatâ Sämitiggeest lii oovtlágán vaiguttemväldi. 
Sámi Giellagáldust láá kielâpargeeh puoh ovdâstum staatâin. 
Puoh kuulmâ staatâ sämitigeh tuhhiitteh Sámi Giellagáldu njuolgâdusâid  oovtlágánin. 
4 § Vuoigâdvuođah materiaaláid   
Suomâ, Ruotâ já Taažâ Sämitigeh pyehtih rijjâ kevttiđ já jyehiđ Sámi Giellagáldu pyevtittem materiaal. 
5 § Stiivrâ čuákánpiejâm   
Sámi Giellagáldu stiivrân kuleh kuttâ jeessân já sii persovnliih värijesâneh. Jieškote-uv staatâ sämitigge  noomât  kyehti  stivrâjeessân  já  kyehti  värijeessân.  Jesânijd  noomâtdijn  kalga 
tiäduttiđ  suhâpeelij  koskâsii  täsiáárvu. Jieškote-uv  staatâ  sämitiggeest  lii  oovtlágán 
ovdâsvástádâs  suhâpeelij täsipiälásâšvuođâst  stiivrâ  oovdâstmist.  Vuolgâsaje  lii,  ete  jesânij toimâpaje  lii  nelji  ive. Jieškote-uv  staatâ  sämitigge  puáhtá  kuás  peri nomâttiđ uđđâ stivrâjeessân  ovdil  nomâttum  sajan.  Stiivrâ  jesânijn  kalga leđe áámmátlâš tohálâšvuotâ sämikielâst já šiev kielâtile tubdâm. 
Stivrâ  ornijduvá  jieš  já  väljee  jesânijdis  juávhust stiivrâ saavâjođetteijee  já  oovtâ  tâi  kyehti 
värisaavâjođetteijee. 
Jis kiinii stiivrâ jesânijn lii estum uásálistiđ čuákkimân, te povdiittâs vuolgâttuvvoo värijesânân. Stivrâ  lii meridemváldálâš,  ko  pääihi  alne  láá  ucemustáá  nelji  jeessân  já  ucemustáá  ohtâ ovdâsteijee jieškote-uv staatâ sämitiggeest. Jis jienah maneh táásá te stiivrâ saavâjođetteijee jienâ čuávdá. 
6 § Stiivrâ tooimah  
Stivrâ lii Sámi Giellagáldu alemus toimâorgaan, já tast lii olesvástádâs tooimâst. Stivrâ västid tast, ete tooimâ áámmátlâš tääsi piso pyerrin já toimâ lii pehtil já vyeimist orroo njuolgâdus 
miäldásâš.  Stivrâ  västid  áámmátlii  ovdánmist,  resursij  kiävtust  já  prioristmist  sehe  Sámi 
Giellagáldu  tooimân  kyeskee  uulmij  já  strategiai  rähtimist.  Stivrâ vuáđđud  kielâlävdikode táárbu já resursij mield toimâjođetteijee iävtuttâs mield. 
Stivrâ  tuhhit  ruttâtuálulopâttem, toimâmuštâlus,  budjet,  toimâvuávám  já  tooimâ  pargooornig.  Stivrâ  noomât toimâjođetteijee  stiivrâ saavâjođetteijee  iävtuttâs  mield  já  Sámi Giellagáldu eres pargeid toimâjođetteijee iävtuttâs mield. 
7 § Toimâjođetteijee   
Sámi Giellagáldu tooimâ joođeet toimâjođetteijee. Toimâjođetteijee västid Sámi Giellagáldu siskáldâs  orniimist 6  §    miäldásávt tuhhiittum  raamij  siste. Toimâjođetteijest  lii pargoadeleijeeovdâsvástádâs  Sámi  Giellagáldu  pargein.  Toimâjođetteijee  tuáimá  stiivrâ 
čällen, valmâštâl  já  oovdânpuáhtá  stiivrâ kieđâvuššâmnáál  puáttee aašijd  já  västid  stiivrâ 
miärádâsâi olášutmist. 
Toimâjođetteijee västid tast, ete ekonomâlâš toimâ lii vyeimist orroo miärádâsâi miäldásâš. 
Toimâjođetteijee  ráhtá  budjetiävtuttâs  já  ruttâtuálulopâttem  já tieđeet  stiivrân  tooimâ 
tááhust merhâšittee ekonomâlijn já eres aašijn. 
Toimâjođetteijest  lii  vaarij  kevttimvuoigâdvuotâ  já  väldi toohâđ  omâdâhân,  havváid  já 
oovtâstpargokoskâvuođáid  kyeskee sopâmušâid  Sámi  Giellagáldu  peeleest  stiivrâ  nonnim 
raamij  siste.  Toimâjođetteijee  ovdâsvástádâsâst  lii almottiđ  ávus  pargosoojijn  já  toohâđ iävtuttâsâid stiivrân. 
8 § Kielâlävdikodde  
Ovdiibeln orroo 6 § miäldásávt vuáđudemnáál kielâlävdikodeh västideh kirjekielâ normiimist, terminologiast já čäällimnjuolgâdusâin. 
9 § Budjet já ruttâdem  
Sámi  Giellagáldu  kalga oovdânpyehtiđ  iheraportistem ohtâvuođâst  Suomâ,  Ruotâ  já Taažâ Sämitiigán čielgiittâs  puáttee  nelji  ive  paje  ruttâdemtáárbust. Ruttâdemtárbučielgiittâs  lii 
vuáđđun jieškote-uv  staatâ  Sämitige  koskâsijn ráđádâlmijn.  Budjetráđádâlmeh  kalgeh leđe čođâldittum tienuuvt, ete jieškote-uv staatâ Sämitige uási lii tiäđust toi budjetkieđâvušmân 
asâttum meriääigi räi. 
Ko budjetkieđâvuššâm lii lopâttum, te Sámi Giellagáldun ráhtojeh jieškote-uv staatâ Sämitiigij ohtsiih ravvuuh, mast iteh tooimân kyeskee vuárdámušah. 
Sámi Giellagáldu meerrid jieš puáđui já ihásii paijeelpáácu kiävtust já västid jieš vuálápáácu luávdimist. 
Sámi Giellagáldu kalga toimâttiđ Taažâ, Ruotâ já Suomâ Sämitiigán uđđâivemáánu 15. peeivi räi  jieijâs toimâmuštâlus  já  kuovâmáánu  10.  peeivi  räi  ruttâtuálulopâttem  oovdeb  ive toimâstis. Taah raporteh kalgeh leđe ohtsij ravvui miäldásiih. 
Jis monnii staatâ Sämitigge meerrid iärániđ oovtâstpargo-orgaanist, te Sámi Giellagáldu toimâ jaska  juovlâmáánu 31. peeivi já ääšist kalga almottiđ oovtâ ive muuneeld. Almottâs kalga leđe 
kirjálâš.  Oovtâ  ive  äigi  rekinistoo  ton  kalenderive  loopâst,  kuás  Sámi  Giellagáldu  lii  váldám 
vuástá almottâs. 
Omâdâh, kenigâsvuođah  já máhđuliih  lopâttemkoloh  juáhhojeh  iäránem  tâi  lopâttem 
ohtâvuođâst  koloi  juáhásem  miäldásávt.  Taat  kuáská  meid  pargokoskâvuođáid  kyeskee 
ovdâsvástádâssáid.  Ovtâskâs  pargei pargokoskâvuođáid  heiviitteh  lopâttem  ohtâvuođâst 
Taažâ pargopirâslaavâ já staatâ pargein adelum laavâ njuolgâdusâid. 
12 § Väidimij kieđâvuššâm  
Väidimääših kieđâvuššojeh Taažâ haldâttâhlaavâ njuolgâdusâi miäldásávt. Stiivrâ nomâttem kielâlävdikode meridem aašijn väidimorgaanin lii Sámi Giellagáldu stivrâ. 
13 § Vuáimánšoddâm  
Njuolgâdusah šaddeh  vuáimán,  ko jieškote-uv  staatâ  sämitigge  lii  tuhhiittâm  oovtlágán njuolgâdusâid. Taažâ  Sämitige tievâsčuákkim vuáđđud  ton  maŋa  tooimâ  formaallávt Taažâ 
sämmilâšlaavâ –12 § miäldásávt. 
14 § Njuolgâdusâi muttem  
Sämitigeh pyehtih toohâđ nubástusâid njuolgâdussáid. Nubástusah šaddeh vuáimán, ko toh láá tuhhiittum oovtlágánin jieškote-uv staatâ sämitige tievâsčuákkimist. 
SÄÄMI KIELÄKÄLDEE (SAM! GIELLAGÄLDIJ) ANARÅKIELÄ 
KIELÄJUÄUUSPEVDIKIRJE 1/2014 
Äigi:Våstuppeivi 3.1.20 14 tijme 9.00—16.00 
jå låvurdäh4.1.2014 tijme 9.00—16.00 
Saje:Sajos, Sisti (3.kerdi), Aanaar 
Mielcli:AnnaMorottajasaavåjodetteijee 
Marja-Liisa Olthuisjeessån Petter Morottajajeessän 
Matti Morottajaäitobdee Ilmari Mattusäitobdee 
Miina Seurujärvikieläpargee 
MeddålElla Sarreäitobdee 
§UÄKMM LEKKÄM 
Värisaaväjodetteijee Marja-Liisa Olthuis leehåi uäkkirn tijme 9.15. 
§UÄKMM LAVÅLÅVLJOBÅjAMERIDEMVÅLDÄLÅVUODÄ 
TUIifiHTTEM 
IÄVTUTTÅS: uåkkimpovdiittäs-äi1isto lii vuolgättum jesänåid 18.12.2013. 
uåkkim pahudu 1avälänjå meridemvldålään. 
MIÄRÄPÄS: Pahudui. 
Saaväjodetteijee Anna Morottaja poodij tijme 9.20. 
sÄ ME 0— 
OØROMSSAyuhka 
!NirdIL.a 
3§PEVIMKIRJE TÄRHISTEIJEIVALTIM 
IÄVTUTTÅS:Vä1jejuueh kyehti pevdikirje tärhisteij ee, kiäh toimåv täårbu mield 
meid jienärekinisten. 
MIÄRÄDÄS:Väljejuin Petter Morottaja jä Marja-Liisa Olthuis. 
§ÄILISTOTIJUifiITTEM 
IÄVTUTTÅS: Äi1istojåaaij uåvuvä kietådållåmoornigtuhhiittueh. 
ÄILISTO: 
Kie1ätipompeeivij ohjeim 
6 Iävtutffis loovnåsaanij kietädälmån anarkie1äst 7 Noomåi sujättem myenstereh §Tierväsvuodåsaanij listoi tärhistemjåtuhhiittem Loopah säänih Anatomiajå Taavdähjä vääivih —listoin Vuosåie —listosäänih 9 Kieläkäidee pargoh anaräkie1å pyerrin puåtteevuodåst 1O Tiättun §Eres ääih uåkkim lopättem 
K1ELÅTIPOMPEEW1J OHJELM 
Kie1åtipompeeivij ohjeim labdosist (1). 
O4SAMEDIGGI 
sÄiTiGE 
:—‘:FROMSSAtuThka 
Njuolgå- teikkå njuo1gålåin loovnah 1 vaidum anaräkie1n motomin iä nuuvt 
systemaatlåvt. Motomijn saanijn låå maaijgålåån versioh anaräkielåst teikkä 
suomäkielå saanij anaråkie1å vastuinijlah ielgå systeem, maht lovnå lii heiviittum anaråkie1ån.LoovnåiheiviittemIiöijoovtkiärdånub,jis1iijva1mä 
myenster/systeem, mon mield sääni heiviittuijanaråkieIån. 
IÄVTUTTÅS: Kielåjuåvusjåravvimjuivkkutotkeh kieläpargee riihtim myensteråin, lii-uv mhdu1 rähtid lovnåsaanij heiviitmån anaråkielån ie1gå systeem. Jis systeem rähtim 
luhostuvä, tot rähtoo ji normåduvå. 
MIÄRÄDÄS: Lovnåsaanij rähtim vuådujurduuh (2)jå ovdåmeerhah (3)labdosist. 
7 NOOMÄISUJÄTTEMMYENSTEREH 
Ovdånoomäisujättem anarä&ielåstijIah ain älkkee.Eromftävtmotomeh suomäkieläliih noomah, tegu Satu, Riku, ValojåTeijo tijppäsiih noomah, tovätteh vaigådvuodåid suujåtmist. 
Kieläpargee lii tutkäm 2.st —ä, -ojä—u maadä noomåid. 
IÄVTUTTÅS:Kielåjuåvusjäravvimjuävkku totkeh, maht noomah sojeh anaräskielåst 
kielåpargee nuurråm materiaalist. Kielåjuåvus oovdäst ravvimjuåvhoin meerrid myenster, mon 
mield suomäkieläliih noomah sojeh anaråkie1äst. 
MIÄRÄBÅS:Äisirdoo uåvuvä uåkkimän. 
SÄMEDIOGI 
—-ROMSSAfy!kuuhkan 
‘SÅMITIGGE 
!TOMSIr’,w 
Tiervåsvuodåsäneh 1å tuhhiittemnåål. Listoin ko1gåij ked tärkkilubboht violet 
jåruopsis saanijd. 
IÄVTUTTÅS:Kie1äjuåvusj ravvimjuvkku loheh sänilistoid oodåjå savåståleh I.å-uv 
säänih toht1iih. Jis mottoom sääni listoostijlah tohå1å, te tot nubåsmittoo. Sänilistoh tuhhiittuvvojeh måhdulij nubåstusåi maija. 
Loopah säänih Anatomiajå Taavdhjåvääivih —listoin: 
MIÄRÄDÅS:Äisirdoo uvuvå uåkkimån. 
Vuosåie —listo säänih: MIÄRÄDÄS:Äisirdoo uåvuvå iuåkkimån. 
Purådempuddä 12.15-13.15.Puudå maija pahudui, ete puohah Iijjii mieldi. 
Saaväjodetteijee Iopittij uäkkim 3.1.2014 tme 16.00. 
Saaväjodetteijee leehäi uäkkim 4.1.2014 tme 9.15. 4.1.2014 pahudui, et puohah Iijjii mieldi. 
Ilmar Mattus vuolgij 4.2.2014 tijme 12.15 
Purädempuddä 13.15- 14.00. Puudä maija pahudui, ete puohah, peic Ilmar Mattus, lijjii mieldi. 
jOO\sÅM [DI G G‘4—ROM[SAfyhkai 
MTEGGGG‘!L 
Såfå2 -projekt nohå 2014 kesimånu loopåst. Kielåkäldeeij lahfinnim 
pisovå ruttådem. Proj ekthovdä Marko Marj omaa lii pivdåm kieläpargeid 
smiettåd, moh 1iii tehåliih pargoh sii kielåi pyerrin, jis Kie1tkäldee tooimå 
puåvtåij juåtkid. 
IÄVTUTTÅS:Anaråkie1äkieläjuåvusjå äitobdeeh smiettih magarijd 
tooimäid anaräkie1ä taarbå Kielkä1dee peeleest. 
MIÄRÅDÅS: Kielälaahä kenigit kielåpalvålusfti orniimtn. Kielåpalvålusah 
tarbåeh kielåravvim. Meiddei Kataisii haldåttås lii onnåsåm sämikielåi 
iälåskitmän. Sämikielåi iä1iskittemohj eim (Toimenpideohj elma saamen 
kielen elvyttämiseksi)ijohuujis fasta ruttådemijkavnuu Kieläkäldei. Kotus liij oskäm kieläravvimpargoi ornim ive 2011 loopäst. Kieläkäidee lii 
väidäm Kotus kielätipomjå —ravvimpargoid oissis. Mihheen eres lågådåsäidijhuolät anaräkielå kielätipomistj—ravviiniist. Jis Kieläkäidee 
ijfinnii joodhå, te anarä&ielä kielätipompargo nohå. Anaräkie1ä ovdånem 
moodeern siärvduväst ooroost. 
Kieläkäldeest anaråkie1å pyerrin tuåim anaråkielä kielåjuåvusjä kielåpargee. Kieläjuåhus siste kielänormim parga anaräkie1ä 
ravvimjuåvkku. Kieläjuåhus ä11en, pargoi valmåstal1enji o1åutten tuåimå 
kieläpargee. Sun vuåvåå kielåjuåhus pargo kieläsiärvåduv tåårbuijå 
iävtuttäsåi mield. Kieläpargee pargajyehipiäivålii kie1äravvimji— 
tipompargo. Kieläjuhusjå ravvimjuvhu pargo kalgajuåtkid tondiet ko 
anaråkie1å måttååttås lii vijdåhtjoodoostjå oppåkirjeh tarbäeh uddå 
terminologia sehe stuårrååmus uåsi kieläin pargeinijsäämu anaräkie1å 
eenikiellån. 
Kieläjuåvus iävtutuåvuvå tooimåid / pargoid anaråkie1åpyerrin: 
Okie1ätipom 
Okieläravvim 
Okielänormim OAnaräkie1äravvuuh—kirjepeividem Okieläraavä artikkelij ää11im OTermwiki juåtkim jå vijdedem Osänikirjepargo (sämitige sänikirjeproojeekt juåtkim) 
Otermäpargo 
ohistorjäjä ohtsäkodde oeennåmtiätu 
ÅME DI G DI— 
OMS5Ayuchkan 
SAMITIGGELiTRQMSfymmun olihådem 
otierväsvuotä 
otobdosäänih 
1O TIÄTTUN 
Tiättun ääih iä 1ama 
11 ERESÄÄin 
uåvuvå uåkkim meridui toolläd kiidä 2014 ääigi. 
SÅMDIGGI 
‘sÄMiTiGcE 
ROM$SAfykkuhkaiI4fJ€J uÅIua1’ILOPÄTTEM 
Saaväjodetteijee lopättij uåkkim 4.1.2014 tijme 16.25 
Saaväjodetteijee 
JL 
Miina Seurujärvi CäIlee 
/6;7 
Petter Morottaja Pevdikirj etärhisteij ee 
Mårjå-Liisa Olthuis Pevdikirj etärhisteij ee 
SAM EOIGGI 
OMSSAfkkuhk 
‘SÅMITIGGE 
O. 
! 
↓ Skip to Main Content 
Posted on 
by 
Neeta Jääskö 
Ij lah vaarâ kiässán illâttâs, ete sämikielân puáhtá kuvviđ haajâid maaŋgâ náál – jis toh peri láá pyelimist teikkâ kuocâgmist vuálgus. Fiijnâ njaalgâhaajáid iä lah jieijâs säänih, vala. 
Uápis, táválâš säänih moi merhâšume lii suullân neutraal láá háisuđ , hajijdiđ já opsijdiđ . Opsijdiđ, hajijdiđ puáhtá ovdâmerkkân paa náál, nievriht, njaalgânáál, šievnáál. Ama meiddei ervidvetteđ, mii šaddoid lii njaalgâhaisyeini ~ hajâsyeini! Opsijdiđ puáhtá meiddei vijnen, jis lii teivâm juuhâđ. Muumijn lii skelmâ huáđđoo mon nommâ lii Háisoo. Ko olmooš teikkâ eres huáđđoo áiccá haajâ njunestis, sun apsa . Jis olmânáál viggá apseđ maidnii, talle suvná .  
Tääl haavdârd, mutâ sáttá forgâ puovnjijdiđ-uv… 
Jis lii čokottâllâm tullâpiällást mottoom puudâ, pyehtih pihtâseh já vuoptah puovnjijdiđ teikkâ puovnjâgiđ . Jis miinii tiäivá pyelliđ já oopsijd tondiet hyennin, tot álgá skerčijdiđ . Om. liijkás kuumeest pihtum käähvist puáhtá leđe skerčâhaajâ teikkâ – opsâ , meiddei smakkâ, eromâšávt jis käähvi pihtá jieš. Havdârdiđ meerhâš kal še suovâhaajâ tubdum, mutâ meiddei suovâ pajanem: “Mii lii cokkânâm ko tuođee haavdârd?” Tuuveest puáhtá leđe-uv haavdâr .  
Piivtâs liškáduvá ko tom kiävttá, ko ulmuu pivâstâh já eres liškepasâttâsah njommâseh toos, já tot siskeeld meiddei haajâ. Lahtâ piivtâs puáhtá meiddei muvgâgiđ , nuuvt meiddei piärgu teikkâ kyeli ko toh pillâšuveh. Uccpárnái tuolvâ puuvsâin já lippârijn puáhtá apseđ kuonâhaajâ.  
Jis te haajâ lii uáli hyeni, te talle kal kuocijd~kuocid jis haajâ tahhee lii kuocâ, teikkâ seevđijd . Paanáál háisoo tiŋgâ lii haijii . Jis haajâ lii tuođâi nievri, talle njuolgist šliämu . Vijneopsâ já poškâ eromâšávt šliämuh.  
Čohčuv tiättoo kuittâg ohtâ haajâ mon lii vaigâd valdâliđ mudoi ko ovttáin saanijn. Rahhee sarves já pillâšum koškekyeli láá čuovrâseh , já rahhee sarves njuolgist čuovrijd . Puoidâ meiddei kulloo jussee adai luovât faainâhaajâ .  
Táváliih háisumveerbah, ‘haista’: 
Aiccâm: 
Njaalgâhaajah vâi faainâhaajah? Maŋgii iäruttâs lii tuše tast, kii tom apsa! 
Suovâ t. tuulâ tovâttem haajah: 
Kuocâgem, mieskâm, rumâštoimâm keežild: 
Tuše peri nievris háisum: 
Haajâi kovvejeijee säänih: 
Käldeeh: Olthuis, M-L. & Valtonen, T.: Säämi-suomâ sänikirje , Sämitigge. Itkonen, E.: Inarilappisches Wörterbuch I-III, SUS 1987, Helsinki.  
Koveh: Neeta Jääskö.  
Posted in 
Kielâ kukáh 
PEVDIKIRJE  
SÄÄMI KIELÂKÄLDEE (SÁMI GIELLAGÁLDU) ANARÂŠKIELÂ KIELÂJUÁVUS  
Äigi    11.12.2015 tijme 12.00 - 17.00 já 12.12.2015 tijme 10.00-17.00  
Saje              Sajos, Sisti (3. kerdi), Aanaar  
11.12.2015 
Mieldi  Marja-Liisa Olthuis   kielâjuáhus jeessân  
  Hannu Kangasniemi  Petter Morottaja värijeessân  
 Matti Valle  äššitobdee  
Matti Morottaja äššitobdee 
Miina Seurujärvi         kielâpargee 
Neeta Jääskö    kielâpargee 
Marko Marjomaa Säämi  Kielâkäldee  hovdâ  (skype  peht  12.00 
12.30) 
Meddâl  Anna Morottaja  kielâjuáhus jeessân  
Ilmari Mattus   äššitobdee 
12.12. 
Mieldi  Marja-Liisa Olthuis   kielâjuáhus jeessân  
  Petter Morottaja          kielâjuáhus jeessân (skype peht)  
Anna Morottaja  kielâjuáhus jeessân 
  Matti Valle  äššitobdee  
Petra Kuuva   äššitobdee tijme 10.00 - 12.15 
Miina Seurujärvi          kielâpargee 
Neeta Jääskö    kielâpargee 
1 § ČUÁKKIM LEKKÂM  
Säämi  Kielâkäldee  hovdâ  Marko  Marjomaa  leehâi  čuákkim  11.12.  tijme  12.20. 
Aalgâst sun mainâstij uánihávt Säämi Kielâkäldee projektist. 
2 § ČUÁKKIM LAVÂLÂŠVUOĐÂ JÁ MERIDEMVÁLDÁLÂŠVUOĐÂ TUHHIITTEM  
 Čuákkimpovdiittâs-äššilisto lii vuolgâttum jesânáid 19.11.2015 šleđgâpoostâ mield.  
IÄVTUTTÂS:  Čuákkim pahuduš lavâlâžžân já meridemváldálâžžân.  
MIÄRÁDÂS:  Pahudui.  
3 § PEVDIKIRJE TÄRHISTEM   
IÄVTUTTÂS:  Pevdikirje tärhistuvvoo čuákkim maŋa 12.12.2015.  
MIÄRÁDÂS:  Iävtuttâs mield.   
4 § ÄŠŠILISTO TUHHIITTEM  
IÄVTUTTÂS:  Saavâjođetteijee väljejuvvoo 11.12. čuákkimân. Kielâjuáhus  
saavâjođetteijee väljejuvvoo  12.12. ko puoh eidusâš jesâneh láá čuákkimist. 
MIÄRÁDÂS:  Iävtuttâs mield   
11.12. 
1§ Čuákkim lekkâm 
2§ Čuákkim lavâlâšvuođâ já meridemváldálâšvuođâ tuhhiittem 
3§ Pevdikirje tärhistem 
4§ Äššilisto tuhhiittem   5§ Saavâjođetteijee valjim 11.12. čuákkimân 
6§ Päikkinommâpargo 
7§ Pođoi saanij normim 
8§ Kielâpargei pargoh proojeektääigist 
12.12. 
9§ Kielâjuáhus saavâjođetteijee valjim 
10§ Stavâlistem anarâškielâst 
11§ Attributij koŋruistem 12§ Tiervâsvuođâsäänih 
13§ Tiättun 
14§ Eres ääših 
15§ Čuákkim lopâttem 
11.12.2015  
5§ SAAVÂJOĐETTEIJEE VALJIM  
MIÄRÁDÂS: 11.12. Saavâjođetteijen väljejui Marja-Liisa Olthuis.  
Luoddâkolbâäšši lii lamaš kielâjuáhus čuákkimist 16.-17.5.2014. 
Vááldus pevdikirjeest: 
8§ KIELÂJUÁHUS JÁ RAVVIMJUÁVHU CIÄLKKÁMUŠ LUODDÂKOLBÂÄÄŠIST  
Luoddâkoolbah láá Aanaar kieldâst čallum maht sáttoo sämikielân. Sämikielâlijn noomâin ij lah loogiik tast main sämikielâin noomah láá já anarâškielâliih noomah láá liijkás uccáá. 
                      IÄVTUTTÂS: Čuákkim ciälkká luoddâkolbâ ääšist jieijâs uáivil já vuolgât  
ciälkkámuš Laapi ELY- kuávdážân. 
MIÄRÁDÂS: Iävtuttâs mield. Matti Morottaja čáálá ciälkkámuš  
vuoluupiälái ravvui mield: ·        Ärbivuálálijn anarâškuávluin váiluh anarâškielâliih nommâkoolbah ·        Ubâ Aanaar kieldâst koolbah kalgeh leđe čallum anarâškielân ·        Tain nommâkoolbâin moh čujotteh anarâškuávlun kolgâččii leđe meid anarâškielâliih noomah (Luoddâkoolbah moh láá Aanaar kieldâ ulguubeln) ·        Puáris koolbâi čäällim kalga tivvoođ. ·        Äššitobdee nommâääšist lii Ilmar Mattus ·        Kielâravvimjuávkku iššeed nommâpargoost ·        ciälkkámuš fáárus lii meid Samuli Aikio čäällim avžuuttâs 
Iävtuttâš ciälkkámuššân: Kielâjuávus ciälkká taan vuáru koolbâi anarâškielâg noomâi  
riehtâčälimist já avžut, ete IJB-kuávdáš váldáččij olssis pargo oovtâst Sämitige kielâraađijn já kielâjuáhusijgijn rähtiđ strategia, mon sämikielân jieškote-uv nommâ čálloo já mon kuávlust. Kielâpargeeh oovdânpyehtiv ciälkkámušhammiittâs, mii tuhhiittuvá máhđulâš nubástusâigijn. 
Iävtuttâs ohtsâšpargoost kielâraađijn já anarâš-, nuorttâlâš- já orjâlâškielâ kielâjuáhusijguin luoddâkolbâääšist: Jis kielârääđi já puoh kielâjuáhuseh (keevâtlávt uáivild Suomâpeln jesânijd)  
aneh luoddâkolbâääši já ohtsâšpargo tehâlâžžân, te Kielâkäldee kielâjuáhuseh Suomâpeln pyehtih ive 2016 peln orniđ ohtsâščuákkim kielâraađijn. Kielârááđán piäijoo iävtuttâs povdiđ čuákkim čuákán, rähtiđ jieijâs poliitlâš linjá já táárbu mield asâttiđ pargojuávhu čođâldittiđ keevâtlâš karttim- já suogârdâllâmpargo sehe koordinistiđ ohtsâšpargo Suomâ virgeomâhijgijn. Kielâpargeeh oovdânpyehtiv ciälkkámušhammiittâs mii tuhhiittuvá máhđulâš nubástusâigijn. 
MIÄRÁDÂS: Ciälkkámušân kalga lasettiđ listo päikkinoomâin maid kalga tivvoođ. Ilmar  
Mattus čäällim päikkinommâkirje kiävttoo kälden. Ciälkkámuš já aalgâ vuolgâttuvvojeh 
Kielâpargeeh lává nuurrâm liiston saanijd já haamijd moh iä lah normâdum, mut liččii pyereh leđe. Kielâpargeeh oovdânpyehtiv listo.  LISTO: 
● toistaiseksi voimassa oleva – tuáistáážân vyeimist orroo (om. pargosopâmušâin) ● yksineuvoinen, kaksineuvoinen – oovtsuhâpiälálâš, kyevtsuhâpiälálâš (käldee: uđđâ säänih  
listo) 
● Yksikotinen, kaksikotinen – oovtohtâgâslâš / oovtkuátásâš (MLO sänikirjeest ohtâgâs -  
yksilö) 
Yksikotisia ovat kasvit, joiden heteet ja emit sijaitsevat samassa kasviyksilössä.  
Kaksikotisilla kasveilla heteet ja emit ovat eri yksilöissä. 
Vasemmalla yksikotinen kasvi jossa on yksineuvoisia kukkia, oikealla kasvi jonka kukat 
ovat kaksineuvoisia. 
● Kaksineuvoinen = kukka, jossa on sekä heteitä että emejä (kaksineuvoisten kukkien 
tapauksessa kotisuuden käsitettä ei tarvita) 
● Yksineuvoinen = kukka, jossa on (vain) heteitä tai emejä ● Kaksikotinen = kasvi, jonka hede- ja emikukat ovat eri yksilöissä ● Yksikotinen = kasvi, jonka hede- ja emikukat ovat samassa yksilössä 
(Käldee: Wikipedia) 
yksikotinen kasv. kasvista jonka yksineuvoiset hede- ja emikukat ovat samassa yksilössä  
t. jonka kukat ovat kaksineuvoiset. 
kaksikotinen kasv. kasvi jonka hede- ja emikukat ovat eri yksilössä. (Käldee:  
Kielitoimiston sanakirja) meid: säggiskálžu. 
● kaivos (teollisuuden ala, kaivannaisten maanalainen louhimispaikka t. avolouhos;  
kaivannaisten louhintaa harjoittava liikeyritys) – ruuki vai kuáivuttâh  
● taldrik -sääni ol. lok. häämi: taldrikkeest vâi taldrikist vâi kuohtuuh ● heŋgâstâh - naulakko (käldee: Vuosmuš tuhháát säännid, s.5) meiddei iävt. pivtâsmuorâ.  ● vuáruttiđ - priorisoida (orj. vuoruhit -maali mield, VIM); iävtuttum meiddei pieijâđ  
vuosâsajan, tiäduttiđ. Ovdâmerkkân: “Kielâkäldee vuárut pargoinis tiervâsvuotâsánáduv rähtim taan ive peln.” 
● ilotulitus: rakettij pääččim (uđđâ saanij listo), meiddei iävt. (ilotulite) juhlepavkkânâs ● jälkiehkäisy: normâdemnáálá tiervâsvuotsänilistoost, kogo láá iävtuttum sehe maŋaestim  
ete monnjâestim. Sääni lii aldemui aaigij koijâdum Kielâkäldest ađai ličij pyeri uážžud tuhhiittum teermâ kiävtun.  
● termi-sääni vuáháduttim. Termi meerhâš anarâškielân ovtláán luáhá teikkâ suomâkielân  
“törmä”, smiettâp kalga-uv vest suomâkielâ sääni “termi” vuáháduttiđ anarâškielân veikkâbâ 
termân amas toh siähániđ koskânis.   
Iävtuttâs: Kielâjuáhus savâstâl saanijn, já tuhhiit toid teikkâ uási toin máhđulâš nubástusâigijn.  
MIÄRÁDÂS:    
Suomâkielâ sääni “termi” lii termâ;  Ruuki vai kuáivuttâh: kuáivuttâh vuosâsaajeest, mut ruuki meid tohhee; 
jälkiehkäisy - maŋa estim (sänilitto);  “vuáruttiđ-priorisoida” ij soovâ anarâškielân, pyerebeh láá: Adeliđ vuáru, pieijâđ vuosâsajan, prioristiđ, vuosâsajadiđ, ain ohtâvuođâ mield;  taldrik ij lah 3.st sääni já tot sojá ol.lok. “taldrikkeest”. 
Eres saanijd já iävtuttâsâid čuákkim merkkij tiättun. 
8§ KIELÂPARGEI PARGOH PROOJEEKT ÄÄIGI  
Savâstâllâm tast, magareh pargoh láá teháliih anarâškielâst. Ovdâmerkkân: tieđettem kielânormimpargoi ovdánmist, palvâlusâin tieđettem. 
Savâstâllâm: Pargo-oornig meridempargoi lasseen tehálâš pargoh láá: kielâteknopargoh,  
oppâmaterial sänilistoi nuurrâm já tärhistem. Kielâkäldee ornim anarâškielâ vuosmuu seminaar fáddá lii čäällim. 
Saavâjođetteijee lopâttij čuákkim 11.12.2015 tme 17.00. 12.12. Saavâjođetteijee leehâi čuákkim tme 10:20. Pahudui, kiäh láá mieldi ( listo pevdikirje vuosmuu siijđost). Meridui, ete ovdil kielâjuáhus saavâjođetteijee valjim kieđâvuššâp stavâlistem. 
Purâdempuddâ tijme 12.15-13.20 . Puudâ maŋa pahudui, ete puohah lijjii mieldi. 
12.12.2016  
9§ KIELÂJUÁHUS SAAVÂJOĐETTEIJEE VALJIM  
Kielâjuávuš väljee saavâjođetteijee kielâjuáhus jesânij kooskâst. Kielâjuáhus jesâneh láá: Anna Morottaja, Marja-Liisa Olthuis, Petter Morottaja. 
 MIÄRÁDÂS: Kielâjuáhus saavâjođetteijen väljejui Marja-Liisa Olthuis.  
10§ STAVÂLISTEM ANARÂŠKIELÂST  
Kielâjuávus lii jo mottoom verd kietâdâllâm anarâškielâ stavâlistem 6.-7.5.2013. 
                  Stavâlistem anarâškielâst  
             Petter Morottaja: Máttáátteijeeh láá koijâdâllâm, maht anarâškielâ stavâlistem mana.     
Stavâlistem lii tehálâš luuhâm oppâmist. 
Älkkeemus vyehi lii stavâlistiđ suomâkielâ maali mield: 
" 
·  Jokaisen konsonantti+vokaali -yhdistelmän edellä on tavuraja. Esimerkiksi pa-ta, 
kos-ki, kään-nös, kars-ta. 
·  Kahden eri vokaalin välissä on tavuraja, jos ne eivät muodosta diftongia. 
Esimerkiksi la-ot, hau-et. 
·  Yhdyssanoissa kukin yhdysosa tavutetaan erikseen kuten itsenäinen sana, ja 
yhdysosien välissä on siis aina tavuraja. Esimerkiksi ka-tu-o-ja, yh-dys-o-sa. 
"                    Suomâkielâst stavâlij tiäddu mana tánávt: 
- 1. stavâlist váldutiäddu 
- 3. stavâlist uálgitiäddu (já jyehi nubbeest tast ovdâskulij 
- (láá motomeh spiehâstuvvah kale) 
- Puško vuájá jäävrist. --> foneetlávt š lii kukke. - Mun kuddim puško. --> foneetlávt š lii uánihâš já u já o lává pelikuheh.  
Koččâmuš lii, et stavâlistep-uv maajeeb celkkuu: 
1) mun kud-dim puš-ko. 
2) Mun kud-dim pu-ško.  
3) mun kud-dim puuš-koo. 
4) mun kuddim puško 
pää-ni         pään-ni       pään-i  
Nubbe taas kullee äšši lii vala tot, et maht puáhtá máttááttiđ luuhâđ uánihis diftoŋŋijd.  Mut tom ij tääiđi pyehtiđ stavâlistmáin išediđ. 
Kielâjuávus já ravvimjuávkku meridii iävtuttiđ máttáátteijeid čuávuvâš stavâlistem vyevih: 
pu-ško já pään-i. Meridui meiddei koijâdiđ máttáátteijei uáivil stavâlistmist.  
Stavâlistem tile onne:  
Máttáátteijeeh urruu mietâmin kielâjuáhus avžuumân. Motomeh ääših iä kuittâg lah vala čovdâšum tain stavâlistem ravvuiguin: 
sujâttemkiäččuseh já čonâsvokaleh    diftoŋŋij kukkoduvah stavâlistmist 
Ovdilgo smiättá maht kalga stavâlistiđ, kannat smiettâđ Manen kalga stavâlistiđ. Išediđ ereskukkosâš jienâtmij luhâmist? Vâi mudoi “uánidiđ” sääni vâi ličij älkkeb luuhâđ?  
Maidnii suomâkielâ stavâlistmist:  
Esimerkiksi sanassa aurin-ko, aurin-gon esiintyvän äng-äänteen tavunraja on n:n ja k:n tai g:n välissä, mutta jälkimmäisen jakaminen eri riveille ”aurin- gon” on myös häiritsevää (yhdistelmällä  
ng kun kuvataan yhtä äännettä). (Kielikello 1/2003, Taru Kolehmainen, Tavun rajat)  
IÄVTUTTÂS:  
Vyeleeb teevstâi meerhâi čielgiittâsah: 
puáidudum konsonant – konsonant lii pelikukke puáidudum diftoŋ – uánihis diftoŋ  
·        Uánihis diftoŋ monâččij návt: čuoš-kâ, iär-ás-áid-uv (1. st. uán. dif, pelikuhes r) ·        pelikuhes vokaleh (pu´ško): pu-ško JO MERIDUM! ·        pelikuhes konsonant: pään-i JO MERIDUM! (vuám: ij diftoŋ)  
·         kuhes diftoŋ já pelikuhes konsonant, maht talle? Om. “kyel-i” vâi “kye-l-i” verdid “kyel-e” ·        kuhes diftoŋ já kuhes konsonant : uá-đđiđ verdid uáđ-đee ·        pelikuhes vookaal ja uánihis konsonant: akk/gen. ko-ve verdid nom. kov-e   
·        sujâttemkiäččuseh: Kalga-uv stavâlistiđ sierâ vâi ij? čuo-škâ-ij, kiä-inu-id, pen-ná-in, ča-lmeest (a lii pelikukke, kuus čonâsvookaal kalga stavâlistiđ?), kee-ji-st, naah-kij (huom! kiäjuš ij lah sierrejum), saa-ni-jd, oor-nig-ân (vâi oor-ni-gân?), pih-tâs-ijd (vâi pih-tâ-sijd?), pier-vâl-is (vâi pier 
vâlis vâi pier-vâ-lis?), juoŋ-ŋâs-eh 
·        maht: pe-lji, vyes-i-áál-du, čuá-vum-áin (vâi čuá-vu-máin?) 
Vyeleeb ovdâmeerhah láá ovdâškoovlâpuđâldemkirjeest. Tain puáhtá keččâđ, et maggaar stavâlistem lii, jis tot mana paajeeb njuolgâdusâi mield: 
Iv-nii Ee’-led, Uáb-bee já Sam-mol  
Sáár-gu jiei-jâd ko-ve!  
Naa-nood čuo-škâ-ij kir-dem-kiä-inu-id. Čuá-vu pen-ná-in siij-má. Aal-gât uág-gum-stáá-gu kee-ji-st. Iš-šeed luo-sâ kuár-ŋuđ kuo-škâ pa-jas. Uu-sâ já sáár-gu kiä-inu. Uu-sâ čič-čâm iä-ru. 
Iv-nii ko-ve rav-vuu mield. 
Pes-kâ-naah-kij uuc-câm 
Iv-nii aa-ši-jd, moh iä kuu-lâ luá-ndun. Čuá-vu suo-ppâin áál-dust vuá-sán. Juá-đhi kov-voos. 
Iv-nii aa-ši-jd, moh kul-lo-jeh čoh-čâ-kiä-sán. 
Kul-dâl mai-nâs. Pie-jâ kuu-vi-jd riev-tis oor-nig-ân. 
O-vtâs-tit pih-tâs-ijd, moh kul-lo-jeh ooh-tân. 
Myer-ji-mee-ci-st Merk-kii kuu-vi-jd riev-tis oor-nig-ân. 
O-vtâs-tit mye-rji já loos-tâ. Iv-nii. 
Kuáb-báá vie-rmi-st láá ee-nâb šaap-šah? Merk-kii ruos-sá-in 
Mii tiiv-ri-jd lii e-res-lá-gán? Merk-kii ruos-sá-in. 
Sáár-gu kuo-li-jd siäm-máá-lá-gá-nin ko vuos-muš kye-l-i. Iv-nii. Juá-đhi vie-rmi-kov-voos.  
Heer-vâd leeŋ-gi-jd. 
Juá-đhi kov-voos. Maid puá-sui por-á? Iv-nii.  
Iv-nii toŋ-ŋâs-ijd, main láá siäm-máá en-nuv mye-rjih ko Uáb-bee kuá-mmir-ist. 
Suo-gârd ko-ve oov-tâst mát-táát-tei-je-in. 
Maht kuáv-ská piä-sá pier-vâl-sis? Sáár-gu kiä-inu. 
O-vtâs-tit áál-du já vye-si meer-hâ mield. 
Suu-nât-tâl já sáár-gu pe-lji-meer-hâ. Juoŋ-ŋâs-eh Kii kod-dá mon kyel-e? Čuá-vu suor-máin siij-má. Čuo-pâ juo-ŋâs-tem pier-gâs-ijd ki-rje siij-đost 91. Lij-máá kuu-vi-jd kiä-lhá oo-lâ. O-vtâs-tit saa-ni-jd main lii siäm-máš me-rhâ-šum-e.  
Heer-vâd vaa-câ. Iv-nii uc-ceeb. 
O-vtâs-tit čuág-gá-id 
Sáár-gu spääi-lih kiä-inu kir-no-la-by-rint čoo-dâ. 
O-vtâs-tit vye-si já áál-du. 
Sää-mi aal-mug-pei-vi Iv-nii lii-pu. 
Iv-nii lii-pu-id. 
Mii vuát-too? O-vtâs-tit el-lee já riev-tis luo-dâ-id. 
Kiän kap-peer? O-vtâs-tit já iv-nii. Sáár-gu já iv-nii iär-ás-áid-uv ka-per-ijd. 
Sáár-gu já iv-nii vuod-duid. O-vtâs-tit riev-tis-náál. (dif. uán?) Koš-ke-piär-gu-pa-rgoh O-vtâs-tit šoo-ŋâ já soŋ-ŋâ-meer-hâ. 
Iv-nii ti-má-sub. 
Moh kul-lo-jeh ooh-tân? O-vtâs-tit riev-tis-náál. (dif. uán?) 
Iv-nii kor-râ-sub. Čyel-dim O-vtâs-tit riev-tis-náál. (dif. uán?) 
Iv-nii ko-ve. Čuo-pâ vyes-i-áál-du siij-đo-st 91 já lij-máá ko-ván. 
Juá-đhi ko-vos-ijd val-mâš-in. 
Sáár-gu kov-voos já iv-nii. Čää-li luu-dij noo-mâ-id maal-i mield. čuáđ-gi, čuá-njá, njuh-čâ, áŋ-á-lâh, vuo-njâš O-vtâs-tit páár-hu já muo-râ čuá-vum-áin sár-gá.  
Uu-sâ čič-čâm iä-ru. 
eel-liđ tier-vân 
Sä-mi-káá-huh 
Lei-bi-vuás-tá Ma-jeb-ar-gâ 
Vuoss-ar-gâ 
 SAVÂSTÂLLÂM: Stavâlistmist savâstâllui mottoom verd oovtâst Petra Kuuvain, kote lâi taan čuággá kieđâvušmist mield máttáátteijen já luuhâm oppâm äššitobden. Stavâlistem nobdui tergâdin eromâšávt tanen, ete párnááh opâččii kielâ riitmâ tiileest mast kielâ ij nuuvt ennuvgin kulluu argâelimist.  
- Čäällimvyevist šoodâi ennuv savâstâllâm, ja iävtuttui, ete máhđulávt tom kolgâččij váhá uđâsmittiđ kuhheebáigásâš Kielâkäldee pargon. - Iävt meid: ep avžut stavâlistem eenikielâ kirjijd, pic suogârdâllâp jieškote-uvlágán pedagooglijd čuávdusijd stavâlistem sajan kielâ riitmâ opâttâlmân (om. LSM) Kielâkäldee pargon máhđ. KHV iššijn sämikielâ máttáátteijeigijn. - Iävt meid kevttiđ tiälhuid sänikove oppâm iššeen. - Mottoomláán stavâlistemraavâ máttááttâs vuosâiššeen. - Luuhâm kuullâm mield: iššeen Virkkuuvääri mainâseh páádán (oppâmaterialtoimâttâh) 
Saavâjođetteijee meridij 45 min purâdempuudâ tme 12:15. Puddâ nuuvâi tme 13:20. Puudâ maŋa pahudui, ete puohah láá mield. 
- Čäällimvyevi muttem meiddei tommit ete tast čielgih pelikukkoduvah olmânáál (kielâpargeeh) 
 MIÄRÁDÂS: Stavâlistem vuosâulmen lii tuárjuđ jienâdem máttááttâllâm algâmáttááttâsâst. Ton lasseen taam siämmáá vyevi puáhtá kevttiđ meiddei kirjekielâst raddalâsâi potkiimân. Kuhes vookaal maŋa tállân staavvâlmerkkâ. Uánihis vookaal maŋa staavvâlmerkkâ šadda eskin tast čuávuváá konsonant maŋa. Pelikuhes konsonant ij merkkejuu stavâlistmáin; pelikuhes konsonant merkkim kalga kietâdâllâđ sierâ, ko lii saahâ ortografiast.  
·        kuhes diftoŋ: čuo-škâ , (sun) čuá-vu já (ij) čuá-vu, kye-li, uá-đđiđ ·        Uánihis diftoŋ: čuoš-kâ, iär-á-sáid-uv , kyel-e, uáđ-đee, kyel-i-mää-li, vyes-i-ál-du : -áá-ldu -  
> vyes-ál-du : -áá-ldu (meiddei: vyes-i-čuu-râ)  
·        pelikuhes vokaleh (pu´ško): pu-ško JO MERIDUM! ·        pelikuhes konsonant: pään-i JO MERIDUM! HUOM!(taat miärádâs kessui meddâl, pelikuhes  
konsonant ij merkkejuu stavâlistmáin: pää-ni)  
·        kuhes vookal: pel-ji : pee-lji  
·        kuhes diftoŋ já kuhes konsonant : uá-đđiđ verdid uáđ-đee ·        pelikuhes vookaal ja uánihis konsonant: akk/gen. ko-ve verdid nom. ko-ve ! Kukkoduvâi čal-meest, kee-jist, naa-hkij, saa-nijd, oo-rni-gân, pih-tâ-sijd, pier-vâ-list, juoŋ-ŋâ-seh / juo-ŋâ-seh, čuáv-u-máin  
Tme 15:05 meridij saavâjođetteijee 15 miinut puudâ. Puudâ maŋa pahudui, ete puohah lijjii mieldi, já čuákkim jotkui tme 15:20. 
11§ ATTRIBUTIJ KOŊRUISTEM ANARÂŠKIELÂST  
adjektivattribut 
numeralattribut 
pronominattribut 
*Váldunjuolgâdus lii, et attribut ij suujâ uáivisääni fáárust.*  
MUT  
*pronominattributeh (motomeh) koŋruisteh “pelikoŋruensist”. 
oovtâloho  
maaŋgâloho  
nom. tuot lodde 
gen. tuon lode 
akk. tuom lode 
lok. tuon loddeest 
ill. tuon loodán 
kom. tuoin luddijn 
abe. tuon lodettáá 
ess. tyenen lodden 
nom. tuoh lodeh 
gen. tuoi luudij 
akk. tyeid luudijd 
lok. tyein luudijn 
ill. tuoid luddijd 
kom. tuoi ludijguin 
abe. tuoi ludijttáá 
Siämmáánáál sojeh meid mere almotteijee säneh maŋgâ, muáddi, kalle. (käldee: Anarâškielâ ravvuuh) nom.  
gen. 
akk. 
ill. lok. 
kom. 
abe. 
ess. 
par. ohtâ kyeli 
oovtâ kyele 
oovtâ kyele 
oovtâ kuálán oovtâ kyeleest 
ovttáin kuolijn 
oovtâ kyelettáá 
ohtân kyellin 
- kulmâ kyele 
kuulmâ kyele 
kulmâ kyele 
kuulmâ kuálán kuulmâ kyeleest 
kulmáin kuolijn 
kuulmâ kyelettáá 
kulmân kyellin 
- čiččâm kyellid čiččâm kyele čiččâm kyele čiččâm kuálán čiččâm kyeleest 
čiččâmáin kuolijn 
čiččâm kyelettáá čiččâm kyellin čiččâm kyellid 
HUOM! akkusativist lohosääni ohtâ lii hiäjus tääsist, mut kyehti-vittâ láá kievrâtääsist. Maht  
nummeer kuttâ já eres numereh? (Käldee: MLO kielâoppâ)  
*lohosääni já substantiv, mii lii maaŋgâlovvoost  
nom. käävcih saveheh 
gen. kaavcij savehij 
akk.  kaavcijd savehijd 
ill. kavcijd savehijd 
lok. kaavcijn savehijn 
kom. kaavcij savehijguin 
ess. kähcin savehin 
(Käldee: MLO kielâoppâ) 
*-lâš (-sâš)-loppâsâš saanij koŋruistem  
táválâš 
nom. 
gen. 
akk. ill. 
lok. 
kom. 
abe. 
ess. 
par. táválâš kandâ táválii kaandâ 
táválii kaandâ 
táválii kaandân 
táválii kaandâst 
táváláin kandáin 
táválii kandâttáá 
táválâš kandân táválâš kandâd táváliih kaandah 
táválij kaandâi 
táválijd kaandâid táváláid kandáid 
táválijn kaandâin 
táválij kandâiguin 
táválij kandâittáá 
- 
- sämmilâš 
nom. gen. 
akk. 
ill. 
lok. 
kom. 
abe. ess. 
par. sämmilâš kandâ sämmilii kaandâ 
sämmilii kaandâ 
sämmilii kaandân 
sämmilii kaandâst 
sämmilâš kandáin 
sämmilii kandâttáá 
sämmilâš kandân sämmilâš kandâd sämmiliih kaandah sämmilij kaandâi 
sämmilijd kaandâid sämmilâš kandáid sämmilijn kaandâin 
sämmilij kandâiguin 
sämmilij kandâittáá 
- 
- 
(Käldee: mottoom maŋgus “Millaiset silmät isolla kalalla”) 
Mii iäruid lii táválâš já sämmilâš saanijn, ko toh koŋruisteh jieškote-uvnáál? Moh eres säänih čuávuh siämmáá myenster ko sämmilâš? Maid kielâjuávus ávžuut –lâš, -sâš,-muš, -vâš –loppâsâš saanij koŋruistmist?  
*pyeri-sääni koŋruistem  
nom. pyeri mätki gen. pyere määđhi akk. pyere määđhi 
ill. pyere máátkán lok. pyere määđhist 
kom. puorijn mađhijn 
abe. pyere mäđhittáá 
ess. pyerrin mätkin 
par. pyerrid mätkid nom. pyereh määđhih gen. puorij maađhij akk. puorijd maađhijd ill. puorijd mađhijd lok. puorijn maađhijn 
kom. puorij mađhijguin abe. puorij mađhijttáá 
(Käldee: MLO kielâoppâ) 
*pronominattributeh   
oovtâloho  
maaŋgâloho  
nom. tuot lodde 
gen. tuon lode akk. tuom lode 
lok. tuon loddeest 
ill. tuon loodán 
kom. tuoin luddijn 
abe. tuon lodettáá 
ess. tyenen lodden 
nom. tuoh lodeh 
gen. tuoi luudij akk. tyeid luudijd 
lok. tyein luudijn 
ill. tuoid luddijd 
kom. tuoi ludijguin 
abe. tuoi ludijttáá 
akkusativattribut / pronominciälhástâh 
Mii + kuolijd 
oovtâloho  
maaŋgâloho  
nom. mii kuolijd gen. mon kye’le akk. mon kye’le 
lok. mon kyeleest 
ill. mon kuálán 
kom. moin kuolijn 
abe. mon kye’lettáá 
ess. manen kyellin part. mađe kyellid 
nom. moh kuolijd 
gen. moi kuolij 
akk. maid kuolijd 
lok. main kuolijn 
ill. mooid kuolijd 
kom. moi kuo’lijguin abe. moi kuo’lijttáá oovtâloho  
maaŋgâloho  
nom. kii almaid 
gen. kiän almaa 
akk. kiäm almaa 
lok. kiän almast 
ill. kiän almai 
nom. kiäh almaid 
gen. kiäi almai 
akk. kiäid almaid 
lok. kiäin almain 
ill. kiäi’d almaid 
kom. kiäi’n almain 
abe. kiän almaattáá 
ess. kenen a’lmajin part. keđe a’lmajid 
kom. kiäi almaiguin 
abe. kiäi almaittáá 
siämmáánáál miinii, kiinii, mohnii, kiähnii, mihheen, kihheen, makken, kiähkin 
*numeralattributeh   
nom. gen. 
akk. 
ill. 
lok. 
kom. abe. 
ess. 
par. ohtâ kyeli oovtâ kyele 
oovtâ kyele 
oovtâ kuálán 
oovtâ kyeleest 
ovttáin kuolijn 
oovtâ kyelettáá 
ohtân kyellin 
- kulmâ kyele kuulmâ kyele 
kulmâ kyele 
kuulmâ kuálán 
kuulmâ kyeleest 
kulmáin kuolijn 
kuulmâ kyelettáá 
kulmân kyellin 
- čiččâm kyellid čiččâm kyele čiččâm kyellid čiččâm kuálán čiččâm kyeleest 
čiččâmáin kuolijn 
čiččâm kyelettáá čiččâmin kyellin  čiččâmid kyellid 
Vuálávijvejum sajeh láá eresnáál ko käldeest (MLO kielâoppâ). Čuákkim tivoi koŋruistem. 
*lohosääni já substantiv mii lii maaŋgâlovvoost  
nom. käävcih saveheh 
gen. kaavcij savehij akk.  kaavcijd savehijd 
ill. kavccijd saveháid 
lok. kaavcijn savehijn 
kom. kaavcij savehijguin 
abess. kaavcij savehijttáá ess. kähcin savehin 
Spiekâstâh lii, et motomij adjektivij attributhäämih pyehtih leđe pelikoŋruensist. Adai –lâš, –sâš, -  
muš, -vâš, -hâš –loppâsâš adjektiveh sehe pyeri adjektiv pyehtih leđe 1.) koŋruisthánnáá teikkâ 2.)  
koŋruistiđ pelikoŋruensist. 
-lâš jna.-loppâsâš saanij koŋruistem  
táválâš 
nom. gen. 
akk. 
ill. 
lok. 
kom. abe. 
ess. 
par. táválâš kandâ táválii kaandâ 
táválii kaandâ 
táválii kaandân 
táválii kaandâst 
táváláin kandáin 
táválii kandâttáá 
táválâš kandân* táválâš kandâd* táváliih kaandah táválij kaandâi 
táválijd kaandâid 
táváláid kandáid 
táválijn kaandâin 
táválij kandâiguin táválij kandâittáá 
táválâš kandân* - 
*attribut puáhtá leđe meid koŋruensist (táválâžžân, táválâžžâd), mut lii táválub, et sääni ij koŋruist. 
JÁ  
sämmilâš 
nom. gen. 
akk. 
ill. 
lok. 
kom. 
abe. ess. 
par. sämmilâš kandâ sämmilii kaandâ 
sämmilii kaandâ 
sämmilii kaandân 
sämmilii kaandâst 
sämmilâš kandáin** 
sämmilii kandâttáá 
sämmilâš kandân* sämmilâš kandâd* sämmiliih kaandah sämmilij kaandâi 
sämmilijd kaandâid sämmilâš kandáid sämmilijn kaandâin 
sämmilij kandâiguin 
sämmilij kandâittáá 
sämmilâš kandân* - 
**sämmiláin kandáin puáhtá meid ettâđ, mut tot ij lah táválâš häämi. 
*attribut puáhtá leđe meid koŋruensist (sämmilâžžân, sämmilâžžâd), mut lii táválub, et sääni ij koŋruist. 
nom. pyeri mätki gen. pyere määđhi akk. pyere määđhi 
ill. pyere máátkán lok. pyere määđhist 
kom. puorijn mađhijn 
abe. pyere mäđhittáá 
ess. pyerrin mätkin par. pyerrid mätkid nom. pyereh määđhih gen. puorij maađhij akk. puorijd maađhijd ill. puorijd mađhijd lok. puorijn maađhijn 
kom. puorij mađhijguin abe. puorij mađhijttáá 
ess. pyerrin mätkin 
12§ TIERVÂSVUOĐÂSÄÄNIH  
Tiervâsvuođâsänilistoin láá tärhistemnáál vala listoh: Eres tipšom já isedem, Rađđiittâhsäänih já Eres säänih. 
MIÄRÁDÂS: Eres tipšom já isedem tärhistui vuáđuhaamij uásild. Rađđiittâhsäänih já Eres  
säänih sirdojeh čuávuváá čuákkimân. 
13§ TIÄTTUN:   
- Anarâškielâ kielâtipšompeeivih uárnejuvvojeh 8.-9.1.2016 ohtsâšpargoost Laapi 
kuávluhaldâttâhvirgáduváin. Peeivij ohjelm já luvâldâlleeh/jođetteijeeh: 
Kielâtipšompeeivij ohjelm 8.-9.1.2016  
8.1. vástuppeivi  
9.30 - 10.00    Kähvi já peeivi lekkâm, tieđettem Kielâ Käldeest 
    10.00 - 12.00    Kielâjuáhus avžuuttâsah: Stavâlistem anarâškielâst, koŋruistem, lovnâsanij rähtim já eres äigikyevdilis kielâääših Petter Morottaja  
12.00 - 13.00    purâdem (jieškuástidlâš) 
    13.00 - 16.00    Viereskielân máttááttem Pigga Keskitalo, Inker-Anni Linkola  
    9.30 - 12.00     Kielâteknologisâš heiviittâsâh anarâškielâst Marja-Liisa Olthuis, Trond Trosterud  
12.00 - 13.00    purâdem (jieškuástidlâš) 
    13.00 - 16.00    Anarâškielâ seervi já Sämitige material ovdânpyehtim, savâstâllâm já  materiallonottem Riitta Vesala, Sämitige oppâmaterialpargeeh  
Petter já MLO sahâvuárui soojijd kalga lonottiđ, jis máhđulâš.  
- Kielâkäldee lii finnim love Päikkieennâmkielâi kuávdáást uđâsmittiđ Anarâškielâ ravvuuh - 
kirje já almostittiđ tom uđđâsist šleđgâhäämist. Kielâpargeeh irâttává pieijâđ uđâsmittempargo joton oovtâst Mattijn. 
14§ ERES ÄÄŠIH:  
Čuávuvááh čuákkimeh. Kielâkäldee pargo-oornig mield kielâjuáhuseh kalgeh čokkâniđ aainâs-uv kulmii ivveest teikkâ táárbu mield. Kielâjuávus lii čuákkimist huámmášâm, ete tárbu lii čokkâniđ eenâb-uv ko kulmii ive 2016 ääigi. 
Peivimereh: 17.-18.3. 2016, eres čuákkimääigih meriduvvojeh maŋeláá.  
 Saavâjođetteijee lopâttij čuákkim 12.12.2015 tme 17.00  
11.12. Saavâjođetteijee  12.12. Saavâjođetteijee Marja-Liisa Olthuis     Marja-Liisa Olthuis 
Miina Seurujärvi   Neeta Jääskö Čällee  11.12.     Čällee 12.12. 
Pevdikirjetärhistem: 
____________________________   _____________________________  ____________________ Marja-Liisa Olthuis    Petter Morottaja   Anna Morottaja 
↓ Skip to Main Content 
Posted on 
by 
Mika Saijets 
—  No Comments ↓ 
Anarâškielâ kielâjuávus lii tuhhiittâm čuávuvâš lovnâsaanij rähtimnoormijd 3.-4.1.2014 čuákkimist. 
Nomineh  
Vuáđujuurdâ 1: Sääni kalga sooppâđ anarâškielâ sujâttemvuáhádâhân, jis máhđulâš.  
Kuulmâstaavvâlsiih loovnâsäänih:  
Anarâškielâ sujâttemvuáháduv mield kuulmâstaavvâlsij nominij maddust lii ain aainâs-uv ohtâ kuhes jienâdâh. Tágáreh myenstereh láá máhđuliih: 
a) uánihis vookaal – kuhes konsonant – uánihis vookaal 
markkân, kuám’mir, neppir  
b) kuhes vookaal – uánihis teikkâ kuhes konsonant – uánihis vookaal 
viälguh, täässiv, káámmár  
c) uánihis vokal – kuhes konsonant – kuhes ee, oo, áá tâi aa  
pakkeet, iššeed, čohhoom  
d) kuhes vokal – uánihis konsonant – kuhes ee, oo, áá tâi aa  
aalaaš, eemeed, vuájáán  
Vuáđujurduu mield jis sääni kukkoduvvâs peeleest ličij sopâmin täin monnii juávkun, te sääni kukkoduvvâid kalga heiviittiđ täi myensterij mield.  
Ovdâmeerhah: 
Kyevtstaavvâlsiih loovnâsäänih:  
Kyevtstaavvâlsijn loovnâsaanijn lii täsimolsom já vookaalnubástusah, jis sääni ubânâssân heivee anarâš jienâdâhvuáhádâhân. 
1) loovnâsääni kyevtstaavvâlsâš: 
epičielgâ säänih: 
Tábáhtusah láá vaigâdeh kielâi iäru tiet. Motomij saanij peht vuáđujurduu lii vaigâd nuávdittiđ. 
Vuáđujuurdâ 2: Jis sääni ij soovâ mongin sujâttemmyensterân, te rahtum loovnâsääni sujâttuvvoo tego tot ličij kuulmâstaavvâlsâš noomin, mast iä lah madduu jienâdâhnubástusah.  
Motomin čonâsvookaal uážžu kyeđđiđ meddâl. 
Eres huámášumeh: 
Posted in 
Kielâjuávus 
, 
Siähálâs ääših 
You must be logged in to post a comment. 
↓ Skip to Main Content 
Posted on 
by 
Neeta Jääskö 
Anarâškielâ kielâjuávus čuákánij vuossâmuu keerdi Kielâkäldee-jotkâproojekt ääigi moonnâm ohhoost. Kieđâvuššâmnáálá lijjii jieškote-uvlágán ääših, Aanaar kieldâ maađijkoolbâin kiddâ stavâlistmân. 
Kielâjuáhus jesâneh väljejii kooskâstis saavâjođetteijen Marja-Liisa Olthuis . Sun juátká kiddâ toos, ko uđđâ Sämitigge lävdikuudijnis orniiduvá i. 2016 peln já uđđâ kielârääđi väljee uđđâ kielâjuáhus.  
Kielâjuávus tuhhiittij meiddei uđâsmittum stavâlistemravvuid keččâlemnáál máttáátteijeid já iärásáid-uv kiäh taid pyehtih tarbâšiđ. Ravvuuh láá kavnâmist mii nettisiijđoin: Anarâškielâ stavâlistemraavâ  
Meiddei ovdil adelum attributsaanij koŋruensravvuuh tärhistuvvojii , já uđđâ avžuumeh spiekâsteh váhá ei. Marja-Liisa Olthuis ráhtám kielâoopâst: Attributij koŋruistem  
Eres meridum normiimeh, maid puáhtá leđe ávhálâš tiettiđ: 
Čuákkim tuhhiittij še lase tiervâsvuotsaanijd, moh puátih nettisijđoid ko láá čallum putesin. 
Oles pevdikirje lii tääl mii siijđoin luuhâmnáál: Pevdikirje 11.-12.12.2015 
Posted in 
Äigikyevdilis almottâsah 
, 
Kielâjuávus 
SÄÄMI KIELÄKÄLDEE (SÄMI GIELLAGÅLDU) ANARÅKIELÅ 
KJELÄJUÅHUS PEV]MKIRJE 3/20 13 
Aigi 
Tuoräståh 3.10.20 13 tijme 9.30—15.45 ji vstuppeivi 4.10.2013 tijme 9.10—15.55 
Saj e 
Sajos, Sisti, Aanaar 
MieldiAnnaMorottaja 
saavåjodetteijee 
Petter Morottaja 
jeessftn 
Ilmari Mattus 
Ella Sarre 
Matti Morottaja 
äitobdee äitobdee äitobdee 
Miina Seurujärvi Johanna Alatorvinen 
kielåpargee äI1ee 
Marja- Liisa Olthuisjeessän 
Meddäl 
§CUÄKKIM LEKKÄM 
SaavåjodetteijeeAnnaMorottaja leehåi uåkkim 3.10.2013 tijme 9.30. 
§UÄKMM LAVÅLÄVUOBÄJÄMERIDEMVÄLDÄLÅVUOBÅ 
TUHHIITTEM 
IÄVTUTTÅS: uåkkimpovdiittås-äi1isto lii vuolgättum jesänåid 16.9.2013. 
uåkkim pahudu lavä1ä.nj meridemvåldålään. 
MIÄRÄDÄS: Pahudui. 
SÅMEOIGG 
‘SÅMITIGGE 
3§PEVIMMRJE TÄRIUSTEIJEI VALJIM 
IÄVTUTTÄS:Vä1jejuueh kyehti pevdikirje tärhisteijee, kiäh toimäv tåärbu mield 
meid jienärekinisten. 
MIÄRÅZDÄS: Välj ejui Petter Morottaj ajå Ilmari Mattus. 
§ÄILISTOTUHHIITTEM 
IÄVTUTTÅS: Äi1istojå aaij &iåvuvå kietådållåmoornig tuhhiittueh. 
ÄILISTO: 
§Tiervåsvuodåsaanij listoi tärhistemjå tuhhiittem §Värijesånij valjim kieläjuåhus eidusä jesänåid §U&tåsaanij tuhhiittem §Iävtuttås lovnäsaanij kietädälmän anaräftieläst §Motomeh —is/-es säänih, låå-uv toh 3.st väi kiäsåsäm §“näytellä”jna saanij normädem §Noomäi suj ättem myenstereh §Tiättun §Eres ääih §Cuäkkirn lopättem 
MIÄRÄ1JÄS: 
Tubbittui aaij öuåvuvä kietädällämoornig: 
§Värijesänij valjim kieläjuåhus eidusäjesänäid 
§Tierväsvuodäsaanij listoi tärhistem jä tuhhiittem §Uddä saanij tuhhiittem §Iävtuttäs lovnäsaanij kietädälmän anarä&ieläst §Motomeh —is/-es säänih, läå-uv toh 3.st väi kiäsäsäm §“näytellä”jna saanij normädem §Noomäi suj ättem myenstereh §Tiättun §Eres ääih §Cuäkkim lopättem 
)£ NirJIAcL Säämi Kielåkäldee koskpuddoså pargo-oornigist iät, et kielåjuåhus eidusä jesånån kaiga valjid persovn1å värijeessån. 
IÄVTUTTÅS:Kielåjwivusiävtuteiduså jesånåid persovn1 värijesånijd. 
MIÄRÄDÄS: Iävtuttuvvojii uåvuvåäh värij esåneh: 
AnnaMorottaja persovn1å värijesänin Tanja Kyrö 
Petter Morottaj a persovnlä värij esåriin Hannu Kangasniemi 
Marja-Liisa Olthuis persovnlå värijesånin Teija Linnanmäki 
§TIERVÅSVUOBÅSAANIJ LISTOI TÄRHISTEMJÄTUHHIITTEM 
Tiervåsvuodåsäneh låå tuhhiittemnåil. Listoin ko1gäij keäd tärkkilubboht violet 
jåruopsis saanijd. Listoi fåårust lii äipååppr, kost kieläpargee Iii ie1gim ereslåån 
meerhåiji iivnij merhäume listoin (lahtos 1). 
IÄVTUTTÅS: Kieläjuävusjäravvimjuävkku loheh sänilistoid oodåjåsavästäleh Iää-uv säänih tohåliih. Jis mottoom sääni listoostijlah tohlä, te tot nubismittoo. Sänilistoh tuhhiittuvvojeh måhdulijnubåstusåi marja. 
MIÄRÄDÄS:Kieläjuävusjå ravvimjuåvkku monnii oodä tiervåsvuodå sänilistoid, 
måhduliih nubästusah lasettuvvojii (lahtos 2). Meridui lasettid “variaantih” tavlustäh, kuus 
puähtä ää11id sääni mähdulijd synonyymij d/molsäiävtuid. 
Kieläpargee norå vala lase molsåiävtuid uåvuvää cuäkkim vårås: 
-lantio, lantioluut, lonkka, ristiluu, ristiselkä, iskias(listo: tierväsvuodå sänirååju, 
anatomia) 
-riippuvuus(listo: taavdähjä vääivih) 
-rae/poovds/unohistid —säänih,sieränås listojäoovdåmeerhah 
Puoh listoid ep kiergänäm moonnåd oodå, majernu sääni låi “polttaa iho punaiseksi”. 
Loopåid meridijm sirded puåttee uåkkimän. 
Puddä 10.45—11.10, kuås taan ive anaråkie1äjå -kulttuur uppeeh ellii ukkimist mutåImin kiäh sij Iäi’ijteivädmin ravvimjuåvhujkie1äjuhus jesnijd. 
,•\SÅMEDIGGIOM55Afyhki 
SAMITIGGEFJI1 
Purädempuddå 12.20—13.22. Puudä marja pahudui, ete puohah lijjii mieldi. 
Saaväjodetteijee Iopättij uåkkim 3.10.2013 tme15.45. 
Saaväjodetteijee leehåi uåkkim 4.10.2013 tme 9.10. 
Purädempudda 12.10—13.00. Puudä maija pahudui, ete puohah Iijjii mieldi. 
4.10.2013 Johanna Alatorvinen vuolgij 15.00. Tast ovdäskulij Miina Seurujärvi tooimäi ä1Ien. 
§UBDÅ SAANIJ TUHHIITTEM 
Kie1pargee lii hutkåm motomijd uddå saanijd. Kie1åjuivus kaiga tuhhiittid saanijd ovdilgo säänih låå virg.1iih. 
IÄVTUTTÅS:Kielåjuåvus totkå uddå saanijd jt tuhhit taid måhdulij nubåstus?ti maija. Jis 
mottoom säänist 1.å maaijgah iävtuttåsah, te kie1juåvus noormid pyeremuu iävtuttås. 
MIÄRÄDÄS: Ij 1amä asto kietätälläd. Meridui sirded puåttee utkkimån. 
§IÄVTUTTÅS LOVNÄSAANIJMETÄDÄLMÄN ANARÄKIELÄST 
Njuolgå- teikkå njuo1gå1n loovnah 1tå vaidum anaråkie1ån motomin iä nuuvt systemaatlåvt. Motomijn saanijn låå maaijgålåån versioh anaråkie1äst teikkå suomåkielå saanij anarkie1å vastuinijIah ie1gå systeem, maht lovnå Iii heiviittum anaräkie1ån.Loovnåiheiviittem1iijoovtkiärdnub,jis1iijva1må myenster/systeern, mon mield sääni heiviiftuij anaråkie1n. 
IÄVTUTTÅS:Kielåjuåvus ji ravvimjuåvkku totkeh kieläpargee rähtim myensteräin, lii-uv 
måhdu1ä rähtid lovnäsaanij heiviitmän anaråkie1ån ie1gå systeem. Jis systeem rähtim luhostuvä, tot rähtoo jå normäduvå. 
MIÄRÄDÄS: Ij 1amä asto kietätållåd. Meridui sirded puåttee uåkkimän. 
§MOTOMEH -ES/-ISSÄÄNIH,LÅÅ-UVTOH 3.STvÅI MÄsÅsÄ1i SÄÄNIH 
Motomijn —es jä —is saanijn ij lah tiätu 1iå-uv toh 3.staavvälsiih väikiäsisäm nominih.Ääikaiga tutkådjå meridid. 
ÅM 5 D 1 G G 1. 
TROMSyI&ekw mne 1istoji smiettih puåhtå-uv jo tääl meridid tiätu saanij peht lt-uv toh 3.st väikiäs.säm våi kalga-uv ääi tutkäd vala eenåb. 
MIÄRÅDÅS: Ij 1amå asto kietåtftllåd. Meridui sirded puåttee uåkkimån. 
1o“NÄYTELLÄ” JNA. SAANIJ NORMÅDEM 
Säänih aittälid jä åjåttål1äd suårgusijdiskuin måneh tåvjå kiävtust siähålft iäge saanij kevttim ohtåvuodah Iah ain ie1gåseh. Kielåpargee lii keålåm selvåttid ääi. 
IÄVTUTTÅS:Kieläjuåvus jå ravvimjuåvkku totkeh kieläpargee ie1giitås. Kielåjuåvus jt 
ravvimj uåvkku tuhhiitteh/nubåstutteh ie1giittås. 
MIÄRÄDÄS: Ij lamå asto kietätällåd. Meridui sirded puåttee ukkimn. 
§ 
NOOMÅI SUJÄTTEM MYENSTEREH 
Ovdånoomåi sujftttem sujftttem anaråkielåst ij lah ain älkkee. Eromååvt motomeh suomåkielåliih noomah, tegu Satu, Riku, Valo jå Teijo tijppåsiih noomah, tovätteh vaigådvuodäid suujåtmist. Kielåpargee lii kiergånåm tutkåd 2.st —å, -o jå —u maadå noomåid. 
IÄVTUTTÅS:Kielåjuåvus jå ravvimjuåvkku totkeh, maht noomah sojeh anaräskieläst, 
kieläpargee nuurräm materiaalist. Kieläjuåvus oovdäst ravvimjuåvhoin meerrid myenster, mon mield suomåkielåliih noomah sojeh anaråkielåst. 
MIÄRÅDÅS: Ij lamä asto kietätållåd. Meridui sirded puåttee uåkkimån. 
TIÄTTUN 
Kieläpargei Termwiki kovliittås Tromssåst. 
Kieläanalyys ohj elm rähtim anaräkielän. 
_1%SÅMEDIGGI 
SÄMITIGGE 
ROM5SAfyMuuhk1Ij NFJTRCMS uåvuvä uåkkim meridui too11td 15.— 16.11.2013. 
§UÅKKIMLOPÅTTEM 
Saavåjodetteijee lopåttij uåkkim 4.10.20 13 tijme 15.55. 
a Morottaj a7/Johanna Alatorvinen Saavjodetteijeet”ä11ee 
Miina Seurujärvi 
ä11ee 4.10. uåsi 6 §:stj 12-14§ 
Petter MorottajaIlmari Mattus 
Pevdikirj etärhisteij eePevdikirj etärhisteijee 
jOOOOO 
sÅM E 0 1 G 01OM5SAlykurhka1 
)SAMITIGGEit NjrcIJ,JJ 
↓ Skip to Main Content 
Posted on 
by 
Neeta Jääskö 
Läddlâš graafâlâš hämmejeijee Kasper Strömman lii kieskâd pieijâm jieijâs blogin listo netti- já some-kielâ uánádâsâin vuorâsub ulmui kiävtun . Some adai sosiaallâš media lii taan ääigi masa jo puoh suhâpuolvâin kiävtust ige tot lah tuše nuorâi virtuaallâš sierâdem, veikkâ nuorah ain läävejeh leđe vuossâmužžân utkâmin uđđâ vuovijd toollâđ ohtâvuođâ koskânis. Kuuloold lii meiddei sämikielâ njaahâm sosiaallâš mediaid, já Facebookist lii šoddâm uáli tehálâš aanaarkielâ kevttimsaje. 
Neetist já somest kielâkevttim lii om. suomâkielâst já eŋgâlâskielâst uáli jotelávt hámášum masa jo aaibâs ereslágánin ko táválâš sárnumkielâ teikkâ kirjekielâ. Maht te kiävá puáris sämikielân, ko Ijjäävrist iššeed finnee viijmâg siäinásis nettisraaŋgâ já piäsá keččâlâddâđ SMK kuursâ maŋa sämikielâ čäällimvyevi, já nube peln jäävri te luvâttâhahasâš sáárámárjá napâlâš fiättupuhelimis já povvâst skipárij hitruus savváid? 
Some-eđâlduvah já uánádâsah láá sämikielân uáli uccáá. Ovdâmeerhah: 
Láá meiddei motomeh eŋgâlâskielân já -kielâst pyereest vuáhádum uánádâsah maid iä lah nuuvtkin jurgâlâm suomâkielân teikkâ eres kieláid, tegu: 
Tastoo suomâkielâst láá jieijâs pivnohis uánádâsah moh kiävttojeh uáli vijđáht: 
Maht taidgis puávtáččij te jurgâliđ? 
Unicode rähtim e-mojeh 
Njuolgist ij aainâskin. Ovdâmerkkân ‘emoji’ sajan tuhhiiččij vaarâ pyereest e-moje (orjâlâškielân ‘e-modji’) – veikkâ puoh e-mojeh iä valdâlgin mojijd 🙂 Nube tááhust sääni oro pyehtimin häämis peeleest kevttiđ meiddei ruávis lovnân tađe eenâb punjâhánnáá.  
Nabai lol? Maid parga olmooš ko tot lii lol ? Ko olmooš riäšká, te sun povvâst hirmâdávt. Sämikielân sátáččij leđe vuovâs čäälliđ tuše *rešk* . Tääsnih sääni teikkâ uánádâs pirrâ almotteh monnii tooimâ.  
Brb sáttá leđe maaŋgânáál vaigâd jurgâliđ. Jis kuittâg monnii suujâst tom taarbâš, te tuhhiiččij-uv veikkâ fm – “forgâ maassâd”? Juáháš uážžu te jieš tiäđust-uv árvuštâllâđ, maid “forgâ” keevâtlávt meerhâš.  
Wtf ij lah aaibâs tuše some mield šoddâm eđâldâh peic tot lii eŋgâlâskielâlii maailmist jo lamaš uáli piivnoh, já uánádâs lii šoddâm tađe várás. Tom ij kannat kenski jurgâliđ, peic smiettâđ maggaar sullâsii eđâlduv tâi eđâlduvâid sämikielâgeh kevttih ko korrâ jienân imâštelleh.  
Suomâkielâ uánádâsâin evvk lii vaigâd jurgâliđ sämikielân. Njuolgist jurgâlum ceelhâ “ij puávtáččij ucceeb kiäsuttiđ/movtáskittiđ” (huám: kei ‘kiinnostaa’-sääni jurgâlusâi suogârdâllâm oovdeb Kielâ kukkáást !). Taan puáhtá še leggistiđ lohheid tâi aainâs-uv taid, kiäh tagarijd tarbâšeh. Kvg vist lii älkkeb, já tom tuástá čäälliđ sensuristhánnáá ávusin-uv: “keejâ/koijâd veikkâ Googlest”.  
Vala loopân Kasper Strömman čuággim listo mield puávtáččij smiettâđ eromâšávt sämmiláid já sämikuávlun heivejeijee uánádâsâid. Magarin taah oroh? 
Motomeh eđâlduvah láá kuittâg nuuvt uánihááh já pyereh ete taid ij luhhoost lah tárbu uánidiđ teikkâ punjâstiđ uđđâ kevttimohtâvuotân. Tegu naa . Mutâ maid eres uánádâsâid te puávtáččij kevttiđ? Moh láá tagareh táváliih eđâlduvah, maid ulmuuh kevttih argâkielâst nuuvt ete ličij tárbu some-uánádâsân?  
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Mij tuáivuttep puohháid puorijd juovlâid já luholii uđđâ ive! 
Forgâ peessâp tuáivuttiđ puorijd juovlâid já luholii uđđâ ive. Tyellitälli puátih koččâmušah tast, maht anarâškielân puáhtá tuáivuttiđ maidnii. 
Kielâoppâmohtâdeijeid ääši puáhtá čielgiđ návt: Tuáivuttâsâst, tot mii tuáivuttuvvoo, lii nominativist om. Pyeri šoddâmpeivi  ! , Ennuv lukko  !  
Jis maainâst, et kiinii tuáivut maidnii, te talle äšši mii tuáivuttuvvoo lii objekt já lii akkusativist tegu objekt táválávt-uv lii, om. Mun tuáivuttim sunjin pyere šoddâmpeeivi  já nubeh tuáivuttii sunjin luho  .  
Jis ij lah mohtâ kielâopâlijn teermâin, puáhtá tuáivuttemääši smiettâđ návt: Talle ko maainâst tuáivutmist, tot mii tuáivuttuvvoo lii eres häämist ko jieš tuáivutmist om. Mun tuáivuttim sunjin pyere määđhi  já ettim “ Pyeri mätki  !” Tuáivutmist sääni häämi lii siämmáš ko jis iätá “Tot lii mätki”. Tiäđust-uv láá meid säänih, moi häämih láá siämmáálágáneh, ko maainâst tuáivutmist teikkâ tuáivut maidnii om. Pyeri iiđeed  ! Mun tuáivuttim sunjin pyere iiđeed  .  
Adai: 
Pyereh juovlah já luholâš uđđâ ihe! 
Pyereh juovlah! Mun tuáivuttâm tunjin puorijd juovlâid  .  
Luholâš uđđâ ihe! Mij tuáivuttep tijjân luholii uđđâ ive  .  
Koveh: Kielâkäldee  
Posted in 
Kielâ kukáh 
↓ Skip to Main Content 
Posted on 
by 
Mika Saijets 
Säämi Kielâkäldee čuákkee sämikielâ äššitobdeid já pivdá kielâkevtteid seminaarân Sajosân, Anarân roovvâdmáánu 6. peeivi savâstâllâđ, magareh háástuh láá neelji sämikielâ kielâtipšomist, normimist já termâpargoost. Siämmást lii eromâš máhđulâšvuotâ peessâđ kuullâđ nelji sierâ sämikielâ. 
Kielâseminaar ohtâvuođâst muštâluvvoo Sämitigij kulmâ ive pištee raajij rastaldittee kielâohtsâšpargoproojeekt älgimist. Seminaar leehâst Suomâ Sämitige saavâjođetteijee Tiina Sanila-Aikio. Kielâkäldee –jotkâproojeekt algâttemseminaar lii áávus puohháid. Uásálisteeh mäksih jieijâs mätki-, orroom- já purâdemkoloid. Seminaarist lii tulkkum sämikielâin suomâ- já ruotâkielân. 
Pyeri puáttim! 
Saje: Solju – Sajos, Aanaar 6.10.2015 
Seminaari vuolgâttuvvoo neeti peht http://www.sogku.fi/live/ 
Uđâsmittum ohjelm  
9.30 Kähvi 
10.00 Algâsäänih: Säämi Parlamentaarlii Rääđi jođetteijee / Suomâ Sämitige saavâjođetteijee Tiina Sanila Aikio 
10.15 Taažâ Sämitige president Aili Keskitalo 
10.30 Eino Koponen: Kielâtipšom vuáđujurdui heiviittem nuorttâlâškielân  
11.10 Johanna Ijäs: Tavesämikielâ kuálussäänih já toi čäällim  
11.50 Säämi máttááttâskuávdáá sämimuusikuáppei muusikohjelm auditoriost 
12.20 Purâdem 
13.00 Petter Morottaja: Maht anarâškielâ kalga tipšođ?  
13.40 Svenn-Egil K. Duolljá: Kielâopâliih njuolgâdusah julevsämikielâ kielânormim vuáđđun  
14.20 Märgge Uttjek: Umesämikielâ tile já merhâšume (UUĐÂS)  
15.00 Marko Marjomaa: Kielâkäldee -proojeekt  
15.00 Lopâttâs 
Säämi kielâkäldee lii sämialmug ohtsâš já siämmást alemus áámmátlâš äššitobdee já meridemorgaan sämikielâid kyeskee koččâmušâin. Säämi Kielâkäldee fáálá iše já rävvee kielâkevtteid sämikielâi kevttim kyeskee aašijn. Säämi Kielâkäldee pargoid kulá terminologiapargo já normim lasseen meid kielâtipšom. Lasseen Kielâkäldee juáhá tiäđuid sämikielâin já sämikielâ áámmátlij aašijn. 
Kielâkäldee –jotkâproojeekt ruttâdeh Interreg V Davvi Sápmi –kuávlu, Lapin liitto, Romssa kundá sehe Taažâ, Ruotâ já Suomâ Sämitigeh. Proojeekt joođeet Suomâ Sämitigge. 
Posted in 
Äigikyevdilis almottâsah 
↓ Skip to Main Content 
Posted on 
by 
Neeta Jääskö 
Muotâ já myettiđ láá mahtnii neutraal säänih, moh kovvejeh täälvi tábáhtusâid. Myettiđ sääni suárguseh mainâsteh tärkkilubboht maht muáttá. Muáttáđ kovvee tom, ko álgá myettiđ. Ko muáttá uccáá teikkâ tuše uánihis ääigi, te talle puáhtá kevttiđ saanijd myettiliđ já myetistiđ . Muotâččiđ meerhâs tom, et muáttá hitásávt. Talle ko muáttá ennuv, te tävireh pääcih muottuu vuálá adai toh láá muottum .  
muáttáđ – älgiđ myettiđ  
myettiliđ, myetistiđ – myettiđ uccáá teikkâ uánihis ääigi  
muotâččiđ – myettiđ hitásávt  
muottuđ – miinii páácá muottuu vuálá  
Muottuuh láá Säämist maaŋgâlágáneh. Luándust jottei lii tehâlâš tiettiđ, et maggaar tot muotâ lii. Ij pijsáá tiettiđ, et meecist teikkâ tuoddârist lii muotâ. Jis muotâ lii kuoskâhánnáá, kihheen ij lah tobbeen jottáám, já assaa, te muotâ lii uubâs . Ubbâsvuájáán lii eromâš pyeri ergi, mii jotá meid ubbâsist ige tuše valmâš pálgá mield. Kolšâ já šolkkâ láá säänih, moh kovvejeh ubbâs mottoomlágán vyestikeeji: saje enâmist, mast uáiná, et tast lii kiinii teikkâ miinii lamaš adai saje lii tuolmum. Čohčâtälviv puáhtá leđe muovlâ . Muovlâ lii assaas muotâ, moos vuáju. Motomin lii nuuvt muovlâ, et ij koostâ kuussân. Skälvi lii assaas muotâ, mottoomlágán faaskâ. Eteh, et “ tave-pieggâ lii taggaar, et tot skálvá ”.  
Tavepieggâ skálvá. 
uubâs – kuoskâhánnáá assaas muotâ  
kolšâ, šolkkâ – muotâ enâmist, mast uáiná, et saajeest láá ennuv luodah já tast lii miinii porgum  
muovlâ – assaas muotâ, moos vuáju; čohčâtälviv  
skälvi – assaas muotâ, faaskâ  
skalvâđ – rähtiđ skaalvijd  
Vuosmužžân ij kuittâg šoodâ uubâs teikkâ muovlâ. Vuosmužžân lii ääinig , vuosâmuotâ. Vuosâmuottuu myettim puáhtá mainâstiđ ainiđ -veerbâin, mut Itkos sänikirjeest lii meid “tääl muáttá ääinig” . Ääinig lii pyeri meid tien tááhust, et talle vuáttojeh meccielleeh oppeet pyereest. Itkos sänikirjeest lii-uv ettum, et “ ääinig ääigi ličij poccuid uuccâđ” , mottoom meid maainâst, et “mun äinigin vazzim, mut jiem vuáttám maiden” . Ko muáttá stuorrâ muotâčoolmijd, te enâmist lii talle hablâmuotâ adai muotâ lii haablâs. Puolâšin meid ko muáttá, te talle vasmo já aamnâs lii voccâ teikkâ vasme , toh meid láá hablâseh. Čuormâslágán muotâ, muotâ mast láá tegu uccsiemin čuormâseh, lii seeŋâs teikkâ seŋes .  
Ääinig roovvâdmáánust 
ääinig – asettes vuosâmuotâ, mii táválávt muáttá čapis enâmân  
ainiđ – táválávt tot, ko muáttá vuosâmuottuu  
hablâmuotâ – times, eskân muáttám  
vasmođ – myettiđ asettemeht puolâšmuottuu  
voccâ, vasme – puolâšmuotâ  
seeŋâs, seŋes – čuormâslágán muotâ  
Teevstâst lii tuše uccsiemin uási sierâlágán muotâsaanijn. Säänih láá čuuvtij eenâb meid käldeesänikiirjijn. Ovdâmerkkân sierâlágán cuoŋŋuu kovvejeijee säänih váiluh taan teevstâst ollásávt, mut skammâmáánust ij kale vala lah äigigin sárnuđ cuoŋŋust, cuoŋŋuuh láá kiđđuv. 
Käldeeh: 
Itkonen Erkki, Inarilappisches Wörterbuch, Suomalais-ugrilainen seura, 1989 
Nettidigisäänih, http://saanih.oahpa.no/ 
Koveh: Inga Angeli 
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Rievâ rähtim lii sämmilij ärbivuáválâš táitu, mon láá Anarist tääl ovdeedmin tyejikurssáin. Kielâkäldeest koijâdui, moh rievâ oosij noomah láá anarâškielân. Taat lâi-uv tommit spesiaalsyergi sánádâh, ete iššeen poođij kielâčeppi já kuhesáigásâš Anarâš loostâ uáivitoimâtteijee Ilmar Mattus . Ive 2000 Anarâš kalenderân lii Petra Kuuva sárgum rievâ, já ton oosij noomâin sehe rievâi historjást čáálá Ilmar:  
“Riehâ, ađai kiälkká, lii lamaš sämmilijn kiävtust juo ryevdipaje äigin já lii jurdemist, et anarâšâin-uv tot lii lamaš kiävtust ovdil ko koddegin lâš lojodum puásujin. Ryevdipaje rievâin láá lamaš čiimah ennuv kobdebeh, asettuboh, uánihuboh já meid njuolgâduboh, ko tááláin rievâin. Čiimah láá meid lamaš nuuvt ovdiikeččin ko moojiikeččin-uv čiptum njuáidusin já čuhhum siämmáá sulâsávt ko saaveehnjuneh-uv. Ko kodde lâi lojodum, te talle sämmiliih máttájii rähtiđ kerris já valdii tom anon vaarâ tondet, ko tot lâi nanosub ko kiälkká ađai riehâ.Taanáigásâš riehâ lii lamaš anarâšâin juo 1850-lovo rääjist kiävtust, mutâ táválubbon tot šoodâi 1800-lovo loopâkeččin, ko avveelliih läddliih algii rähtiđ taid jieijâs anon. Sijhân lijjii eennâmtieđâlávt anarâšâi aldemuuh ráánjáh mäddin já sist anarâšâh finnejii-uv lädimallisii rievâ rähtimtááiđu. Rievváin kesittuvvojeh ereslasseen puáldimmuorah, syeinih, huáših já jyehilágán tiiŋgah. Riehâ lii mottoom tááhust keppisub, ko ovdâmerkkân ráiđukerris, ađai muorâkerris, já tot ij šnjoggii miätáluvvâin eergi čevžijd, nuuvt ko ráiđukerris taha. Tađe ovdil lijjii aanaarsämmilijn kiävtust ráávuh, moh lijjii rahtum kárbái fievridmân kiđđâtäälvi jäävrist nuubán. Ij lah tärkkilávt tiäđust, maggaar riehâ tot lâi, mut lii jurdemist, ete tot lai paŋkko- ađai kubboolrievâ sulâstittee, mon oolâ kárbá oovdiškeeči karrui kiddâ já kárbá moojiškeeči kessui cuoŋŋuu mield maajeeld, teikkâ tast saatij leđe meid monnjâriehâ, tegu tááláin paŋkkorievâin já käärbis loptejui ollâsávt rievâi oolâ.Ko vuájááneergih láppojii já mottoorkiälkká-äigi poođij, te olmooš kuálustij poccuurievâ ryevdispääilihis, ađai moottorkiälhás maŋŋaal. Tááláá ääigist poccuurievah láá kiävtust ergivyeijimkištoin já toh láá rahtum nuuvt keppisin, et toigijn ij pyevti kesittiđ lussâdub káálvu ollágin. Tot suvdá tuše vyeijee. 
Kove sárgum: Petra Kuuva 
Rievâ uásih láá:mielgâs (2), mon čimmâ lii čiptum kavren,kettaar (3 paarâ),poijuuh (3, já toh láá pakkâ čääsist käsittum já sujâttum ketarij pirrâ), moigijn kettaarpaarah láá kiddejum oohtân já piäsáduvâigijn čoonnum kiddâ,njunepuájui, mii lii sujâttum mielgâskeejij pirrâ,njunesraŋgâ, mii vuálgá kettaarmaddust já mana mielgâs kiäčán,kavstah, moh oleh ovdemuin kettaarpaarâin majemuu kettaarpaarân,ááisáh, moh láá kiddejum savirikoijgijn ovdâketaran kiddâ.” 
Teevstâst láá rievâ oosij lasseen eres-uv riehâ- já jotteemsäänih, moh pyehtih leđe anoliih tiettiđ jis ááiguš jođeškyettiđ rievváin anarâškielân. Toh láá še puáidudum teekstân, já täst toh láa vuáđu- ađai sänikirjehaamijnis: 
Tekstâ (Ilmar Mattus) já kove (Petra Kuuva) láá almostittum rähtei luvvijn. 
Posted in 
Kielâravvuuh 
↓ Skip to Main Content 
Posted on 
by 
Neeta Jääskö 
Njuhčâmáánu čuákkimist kielâjuávus kieđâvušâi váhá anarâškielâ vookaalvuáháduv já maht tot vaigut sänirähtimân. Tavesämikielâ viggá päiniđ anarâškielâ toin naalijn, ete “vaihtoehto” uáinoo távjá lemin “molsâiähtu” já tutkinto vist “tuđhos”. Távjá tavesämikielâ malli kal tohhee, mutâ kenski ij ain. Magareh vokaleh tain tábáhtusâin toh te kolgâččii leđe? 
Kielâjuávus meridij savâstâllâm maŋa, ete tain molsođ-veerbâst suorgiittum saanijn kiävttoo u-häämi. 
vaihtoehto = muulsâiähtu vaihde = muulsân  
Vuáđuštâllâm kávnoo veerbâ lattiimist: 
molsođ > m u  lsum; m u  ls â  šuđ 
Ko molsođ-veerbâ suorgiitmist puátá vookaalnubástus u:n, lii tanen loogilub ettâđ muulsâiähtu, muulsân. Meiddei viärdádâl om. vookaalnubástus täiđiđ -> taaiđâ; myettiđ -> muotâ. 
Siämmáánáál meridui tutkinto = to’đhos  (ol. akk/gen totkos), ko tutkâđ-veerbâ sujâttemhaamijd itá-uv vuossâmuu stavâlân o: totká.  
Vookaalnubâstusâi ohtâvuođâst normâdui meiddei neljistaavvâlsii -stâllâđ-veerbâin, ete suujâtmist kuálmád stavâlân puátá e talle ko niäljád stavâlist lii e teikkâ i váhá siämmáánáál ko kyevtstaavvâlsij saanijn. Om. kavâstâllâđ:  
kavâstelleen  ~ kavâstilleen ~ kavâstâlleen. 
Tievâslâš miärádâs kávnoo čuákkim pevdikirjeest 13 § puotâ: Čuákkim 03/2016  
Posted in 
Kielâjuávus 
, 
Kielâravvuuh 
↓ Skip to Main Content 
Posted on 
by 
Neeta Jääskö 
Taan oho Kielâkukkáin tutkâp kiddiistuđ -veerbâ suomâkielâ sääni ‘kiinnostua’ vaastân. Tast lâi eidupalij saahâ kielâjuáhus čuákkimist, ete foneetlii häämis peeleest tot oroččij maka sopâmin – mutâ merhâšume já anarâškielâ jieijâs ráhtus tááhust ij aaibâs.  
Jis smiättá sääni rähtim, tot ličij anarâškielâ loogik mield suorgiittum návt: 
kiddiđ + subit. -stiđ -> kiddiistiđ (kiddiđ jotelávt) kiddiistiđ + pass. -uđ -> kiddiistuđ (šoddâđ kiddejuđ jotelávt) 
Nuuvt ete jis tuođâi lah moosnii kiddiistum, koolgah vaarâ aaibâs vistig smiettâđ maht pesâččih luovâs! 
Mut maht te almottiđ ete miinii ‘kiinnostaa’? 
Perustiđ -verbâ še uáinoo taan merhâšuumeest kiävtust orjâlâškielâ maali mield. Kuittâg ton merhâšume anarâškielâst lii váhá negativlâš já kiävttoo ärbivuáválávt eenâb kieldimcelkkuin, nuuvt ete tot ij aaibâs heivii aainâskin puoh ohtâvuođáid. Vâi maid juurdâšvetteđ täin ovdâmeerhâin:  
‘Ele peerust, eeđâi stuorrâviljâ já sihoi konnjâlijd uábis nierâin.’ ‘Jiem mun puškomäälist peerust, mutâ šapšâ kal tohhee.’ ‘Perustah-uv olmoošvuoigâdvuođâin ollágin?’ 
Monnii ääšist teikkâ eromâšávt tábáhtusâst puáhtá kal pyereest ettâđ, ete tot kiäsut. Kiäsuttiđ meerhâš suullân ‘vetää puoleensa’, ‘kiinnostaa’. 
Uđđâ teatterpittá kiäsuttij keččeid Ruávinjaargâst vástuppeeivi. Riddu Riđđu kal oppeet kiäsut muu. 
Tastoo puáhtá leđe moovtâ moosnii. 
Mun lam moovtâ vyelgiđ muorjiđ, mut iäččám kal ij peerust. Lah-uv moovtâ eelliđ Čevetjäävrist? 
Taatkin ij lah njuolgâ vaastâ, mutâ tain puáhtá almottiđ suullân siämmáá ääši. Taan perrui kuleh meiddei movtáskiđ ‘innostua’ já movtijduđ ‘tulla innokkaaksi’: 
Piäkká movtáskij loddepiivdost jo nuorrân. Iännám vist lii movtijdum dekkarijn. Mun tot kal lam movtijdum olmoošvuoigâdvuotâaašijn. 
Eromâšávt jurgâldijn teikkâ mudoi vieres kielâ tuáváduvâiguin jurdâččum ääši seelvâtdijn kiävá távjá nuuvt, ete njuolgâ vastuuh puoh saanijd iä kavnuu anarâškielâst. Motomin suijâ lii tast ete kihheen ij lah ostâm rähtiđ sääni veikkâ tom kolgâččij, motomin vist tast ete anarâškielân äšši iättoo ärbivuáválávt nubenáál. Máttu čielgiđ ääši nubij sanijguin lii-uv tehálâš sehe jurgâleijei ete kielâ uáppei, já manen ij puohháid iärásáid-uv. 
Kuittâg lii meiddei nuuvt, ete tágáreh-uv säänih tegu ‘kiinnostua’, ‘kiinnostaa’ tarbâšuvvojeh eenâb já eenâb. Anarâškielâ lii ain mottoomlágán sirdâšemmuddoost puáris já uđđâ maailmij kooskâst, já tot toovât jieijâs vädisvuođâid kielâ kevtteid kiäh tuálvuh kielâ uđđâ pirrâsáid já sárnoopuolváid. Mutâ riävtuihân tot meerhâš tuše tom, ete kielâ iälá! 
Posted in 
Kielâ kukáh 
, 
Kielâravvuuh 
↓ Skip to Main Content 
Posted on 
by 
Neeta Jääskö 
Anarâškielâ kielâtipšompeeivih  
Laapi kuávluhaldâttâhvirgádâh uárnee oovtâst Säämi Kielâkäldein anarâškielâ kielâtipšom škovliittâspeeivijd. 
Äigi: vástuppeivi 8.1. tijme 9.30-16.00 já lávurdâh 9.1.tijme 9.00-16.00 Saje: Sajos, Aanaar  
Luvâldâllen láá Marja-Liisa Olthuis , Trond Trosterud , Pigga Keskitalo , Inker-Anni Linkola , Riitta Vesala já Petter Morottaja.  
Škovliittâs lii uáivildum máttáátteijeid já arâšoddâdeijeid já eres ulmuid, kiäh kevttih anarâškielâ pargostis. Škovliittâs ij määvsi maiden uásiväldeid. Uásiväldeeh kuittâg jiejah västideh mätki-, ijâstâllâm-, já purâdemkoloin. Kuávluhaldâttâhvirgádâh fáálá kaahvijd. Almottâtmeh 21.12.2015 räi čuávuváá liiŋkâ peht: 
https://www.webropolsurveys.com/S/141CFEF89F4AD54C.par 
Almottâttâmliiŋkâ kávná meid Kuávluhaldâttâhvirgáduv siijđoin: www.avi.fi/lappi > Ajankohtaista > Tapahtumat ja koulutukset > Anarâškielâ kielâtipšompeeivih – Inarinsaamen kielenhuolto  
Pyeri puáttim kielâtipšompeivijd! 
Máttááttâstooimâ pajetárkkojeijee Kari Torikka Kielâpargeeh Miina Seurujärvi já Neeta Jääskö 
Kielâtipšompeeivij ohjelm 8.-9.1.2016  
8.1. Vástuppeivi 9.30 – 10.00 Kähvi já peeivi lekkâm, tieđettem Kielâkäldest 10.00 – 12.00 Kielâjuáhus avžuuttâsah: Stavâlistem anarâškielâst, koŋruistem, lovnâsanij rähtim já eres äigikyevdilis kielâääših (Petter Morottaja) 12.00 – 13.00 Purâdem (jieškuástidlâš) 13.00 – 16.00 Viereskielân máttááttem (Pigga Keskitalo, Inker-Anni Linkola)  
9.1. Lávurdâh 9.00 – 9.30 Kähvi já peeivi lekkâm 9.30 – 12.00 Kielâteknologisâš heiviittâsâh anarâškielâst (Marja-Liisa Olthuis, Trond Trosterud) 12.00 – 13.00 Purâdem (jieškuástidlâš) 13.00 – 16.00 Anarâškielâ seervi já Sämitige material ovdânpyehtim, savâstâllâm já materiallonottem (Riitta Vesala, Sämitige oppâmaterialpargeeh)  
Posted in 
Äigikyevdilis almottâsah 
↓ Skip to Main Content 
Posted on 
by 
Neeta Jääskö 
—  No Comments ↓ 
Kielâkäldee lii Suomâ, Ruotâ já Taažâ Sämitiigij ohtsâšpargoproojeekt, mii tuáimá Sämitiigij parlamentaarlii ohtsâšpargoorgaan, Säämi parlamentaarlâš rääđi, vyelni. Proojeekt aalgij 1.8.2015 já nohá 31.5.2018. Kielâkäldee-proojeekt ruttâd ohtsâštave-eennâmlâš sämikielâi áámmát- já reesuurskuávdáá Sámi Giellagáldu (Säämi Kielâkäldee) toimâm. Proojeekt kuávdášlâš mittomeeri lii-uv visásmittiđ Säämi Kielâkäldee pisovâš toimâm haahâmáin pisovâš ruttâdem áámmát- já reesuurskuávdáá toimâmân. Kielâkäldee-jotkâproojeekt ruttâdeh EU Interreg V Tave –ohjelm Säämi-uásikuávlu, Laapi litto, Roomsâ leenâ sehe Taažâ, Ruotâ já Suomâ Sämitigeh. Proojeekt joođeet Suomâ Sämitigge, já proojeekt ubâlâš budjet lii 3 062 052 eurod. Puávtáh luuhâđ tievâslii proojeektkuvvim Suomâ Sämitige siijđoin: Säämi Kielâkäldee / Suomâ Sämitigge (lekkâs uđđâ laasâst) 
Säämi Kielâkäldee pargon lii säämi kielâohtsâšpargo ovdedem, koordinistem já nanosmittem. Säämi Kielâkäldee juátká toimâm meiddei säämialmug kielâaašij alemus ohtsâš merideijee toimâorgaanin. Mittomeerin lii siäiludiđ já ovdediđ sämikieláid lahtoo kulttuuräärbi já toimâđ áámmátlâš äššitobdeeorgaanin. láá ei. kielâtipšom, kielâ ovdedem, termâpargo, normâdem já sajenommâpalvâlus. Kielâpargeeh adelih ravvuid ja iše sämikielâi kevttimân kyeskee koččâmâšâin já valmâštelleh jieijâs kielâi aašijd kielâjuáhusáid meridemnáál. Säämi Kielâkäldee já kielâpargei palvâlusah láá mávsuttemeh. 
Säämi Kielâkäldest láá puohnâssân oovce kielâparged vittâ sämikielân: maadâsämikielâst 2, juulevsämikielâst 2, tavesämikielâst 3, anarâškielâst 1 já nuorttâlâškielâst 1. Suomâ peln kielâpargeeh láá kuulmâs: ohtâ tavesämikielâst, ohtâ anarâškielâst já ohtâ nuorttâlâškielâst. Puoh pargei ohtâvuotâtiäđuh >> 
Ive 2016 loopâ räi anarâškielâ pargee virge tipšov Miina Seurujärvi ja Neeta Jääskö, kuábáš-uv 50% pargoaaigijn. Suoi huolâttává anarâškielâ keevâtlii kielâpargoost. 
Kielâpargein puáhtá kii peri kielâkevtteid koijâdiđ ravvuid já iše puohlágán kielâkoččâmušâid, táválumosávt maht miinii iättoo sämikielân teikkâ maht monnii sääni kalga sujâttiđ, teikkâ lii-uv monnii tooimân lemin jieijâs termâ. Lasseen kielâpargeeh meiddei valmâštelleh jieijâs kielâi aašijd kielâjuáhusáid meridemnáál. Huámmáš, ete kielâpargein koijâdum kielâkoččâmušah maneh ovdâskulij kielâjuáhusân tiättun, já kielâjuávus puáhtá meiddei majeláhháá adeliđ toin jieijâs avžuuttâsâid jis tot lii taarbâšlâš. 
Säämi Kielâkäldest láá vittâ sierâ kielâjuáhus, mai ovdâsvástádâssân lii meridiđ terminologiast, normâdmist já päikkinoomâin. Kielâjuáhuseh čokkâneh kulmii ivveest teikkâ táárbu mield. Puoh kielâjuáhusij jesâneh >> 
Anarâškielâ kielâjuávus (15.4.2016 rääjist): 
Eidusiih jesâneh: Anna Morottaja, Petter Morottaja já Marja-Liisa Olthuis 
Värijesâneh: Tanja Kyrö, Saammâl Morottaja já Mervi Skopets 
Kielâjuáhuseh adeleh avžuuttâsâid sämikielâi kevttimân kyeskee aašijn, tegu normâdmist, njuolgâdusâin já teermâin. Kielâjuáhuseh pyehtih pieijâđ meiddei eres kielâ ovdedeijee pargoid kielâpargeid porgâmnáál. Puávtáh luuhâđ anarâškielâ kielâjuáhus miäradâsâin mii blogist: Kielájuávus 
You must be logged in to post a comment. 
↓ Skip to Main Content 
Posted on 
by 
Neeta Jääskö 
Tääl lii monâmin viiđâd nommâokko, Mikkâlmâsokko. Ovdil puásui-ihe aalgij vuosmuš nommâohhoost, mii lii porgemáánu majemušokko. Mikkâlmâsokko aalgât täälvi já sarva roovvâd. Sarves kale raha taam-uv ive, mut tälvi oro kale lemin lappâsist. Vâi maht ääši kalga smiettâđ, ko peiviv lii +10 cekkid liegâs? 
Kove: Maret-Laila Anti 
Nommâohoi noomah láá uásild ristâlâš ärbivyevi já uásild keevâtlâš eellimtárbui miäldásiih. Nommâohoi noomah láá čuávuvááh: Vuosmušokko, Koskâmušokko, Viisniiokko, Matsmesokko, Mikkâlmâsokko, Pirgitokko, Talviiokko, Uárreeokko, Simmáán-Juudokko já Pyhámestokko. 
Kove: Miina Seurujärvi 
Vuosmušohhoost ulmuuh vuolgii uuccâđ vuájáán- já kädiseergijd sehe peskânaahkijd. Mikkâlmâsohhoost sarvah čuákkejeh áldučurruid, maid cogâdeh ubâ roovvâdääigi. Meid puásuiulmuuh älgih čokkiđ poccuid pygálysáid. Roovvâdäigi pištá suullân kuttâ oho já nohá nommâokkopaje majemuu ookon ađai Pyhámestookon. 
Mikkâlmâspeeivi vuáđuld puáhtá ennustiđ puátteid šooŋâid. Kiisun onnáá peeivi vuáđuld luhostuuččij puátteid šooŋâid ennustiđ? 
Kove: Miina Seurujärvi 
Käldeeh: Anarâš kalender 2001, Uccpárnáá Vuoli Ilmar 
http://www.samimuseum.fi/anaras/anaraskiela/elinkeinot/poronhoito.html , Uccpárnáá Vuoli Ilmar 
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Anarâškielâ kielâjuávus čokânij oppeet 7.-8.6. Čuákkim pevdikirje lii tääl neetist luuhâm- já luođimnáál: Pevdikirje 7.-8.6.2016 
Čuákkimist kielâjuávus tuuđhâi konjuktioid, passivveerbâi suorgiittem já relativpronominijd. Normâdum sänilistoh sehe uđđâ kielâravvuuh puátih forgâ meiddei nettisijđoid njuolgist luuhâmnáál. 
Huámmášiđ meiddei, ete Kielâkäldee kielâravvim lii kiddâ syeinimáánust . Koččâmâšâid uážžu ain vuolgâttâllâđ, mutâ tooid västidep eskân ko kiergânep. Meiddei uđđâ toivuid ja jurduid Kielâkäldee eres tooimâin uážžu vuolgâttiđ mijjân vâi mättip lääččiđ ain pyereeb kielâpalvâlem.  
Posted in 
Äigikyevdilis almottâsah 
, 
Kielâjuávus 
↓ Skip to Main Content 
Posted on 
by 
Neeta Jääskö 
Nuuvt kočodum ruškeäigi lii uáli pivnooh maadâpeln ulmui kooskâst, já talle lijkkojeh-uv puáttiđ meiddei Sáámán omâttâllâđ mučis lostâiivnijd. Talle läävee vala päštiđ piäiváš-uv nuuvt ete peiviv lii vala liegâs, veikkâ iho jo puolâštškuát. 
Juvduujuuhâ 
RUŠKE-sääni lii-uv suomâkielâ maali mield rahtum, mutâ anarâšâin láá jieijâs kielâkoveh ton ááigán, ko loostah fiskááškyeteh teikkâ jo ruápsájeh-uv. Čoovčâ aalgâst, ko lostâmuorâin älgih vuossâmuuh ivnáás loostah oinuđ, eteh ete RIEMNJIS KAMÂSIJDIS KOCO. Riämnjásthân lii ruopsis soovsâ. 
Aanaar illâmuorâ ääigi 
Ko vist loostah ruápsájeh olmânáál, tot lii ILLÂMUORÂ ÄIGI. Tot lii lamaš tondiet tergâd, ko talle ij ärbitiäđu mield kyeli ennuvkin liihâd teikkâ toppii. 
Kielâkäldee aalgât tain čalluin almostittiđ jyehi oho maidnii suottâsijd anarâškielâst, ain tiätu teema mield. Ulme lii uápásmuđ anarâškielâ riggodâhân – aaibâs heervâ tiet! Čalluuh almostuveh tuorâstuvâi giella.org-nettisiijđoin já Kielâkäldee Facebook-siijđost. 
Käldee: Idström, A.; Morottaja, H. (2015) Inarinsaamen idiomisanakirja. Aanaar: Sämitigge. 4. teddilâs. Koveh: Anja Vest / Vastavalo.fi  
Posted in 
Kielâ kukáh 
↓ Skip to Main Content 
Posted on 
by 
Neeta Jääskö 
Tääl skammâmáánu aalgâst lii Anarist-uv puolâštškuáttám já muottuuhkin iä innig suudâ. Vala ij lah VASKÂMIJ teikkâ CUOŊŊUI äigi, mutâ vuossâmuuh muottuuh láá puáttám jo markkânist-uv. Moonnâm ohhoost lâi fáddán pise já rine iäruttâs, já taangis ohhoost juátkip šoŋŋâfáddáin. Šooŋân lahtee sánádâhhân lii lamaš já lii ain hirmâd tergâd valdâliđ šooŋâ já siijvo nuuvt tárkká ko máhđulâš, veikkâ mist láá-uv tääl moottorfiävruh já pyerebeh luodah ko moh ubâ muáddilov ihheed tassaaš lijjii. 
Vyeijimsiijvoh še sättih leđe varâliih, veikkâ liččii-uv tälviriäggáh auto vyelni. Tälviriäggáin láá säägih, moh tarvaneh maađijasan já tuálih auto pyerebeht maađij alne. Mäddin läävejeh salttiđ, tääbbin tavveen vist ČUNOIDITTIĐ mađijijd amas ulmuuh PÁRTÁSKIĐ autoidiskuin (teikkâ vuážáskiđ vääzin). 
Ko šoŋŋâdâhnubástus tiet šooŋah mulsâšuvveh jotelávt já ervidmettumávt, tot toovvât meiddei väzzimkiäinoid varâlii vyeži. VYEŽŽI lii tot mii šadda ko VUÁŽŽU: vistig muotâ suddá jeđe jiäŋu njalahâs jieŋâkerdin eennâm oolâ. Vuážžum kiäinu mield väzidijn sáttá pyereest VUÁŽÁSKIĐ, já eromâšávt vuorâsub ulmuid vuážžum kiäinuh sättih leđe varâliih jis taid ij čunoidit pyereest já ääigild. 
Motomin tälviv sáttá meiddei ČOĐĐOOĐ adai arveđ puolâššoŋŋân. Tot lii jotolâhhân eromâš varâlâš, ko čođo toovvât auto laasáid meiddei jieŋâkeerdi – tot meiddei ČOĐO – mon lii vaigâd finniđ luovâs já toollâđ laasâ áávus. 
Lii-uv vala mulže, vâi olmâ jieŋâ? 
Riddokeeđgij oolâ čuágáneijee jieŋâkerdi kočoduvvoo MULŽEn, já taggaar keeđgih láá MULŽÁÁH. 
Ennuv láá ain säänih, moiguin valdâleh eromâšávt ergijn teikkâ čuoigân jotteem siijvoid. Tagareh láá ovdâmerkkân JOĐÁDÂH, mii lii šiev čuoigâm- já vyeijimsijvo, já SAVADÂH mii vist ij lah nuuvt pyeri, ko saaveeh ij huiláá. Puolâšin läävee leđe savadâh. KUÁDÁDÂH lii tot ko muotâ kuáddá jottee. SIÄBLÁDÂH puátá te kiđđuv ko SIEBLEE adai muotâ timmáán PIVÂLDEM tiet, mutâ tain čäällip te eenâb ko tälvi jorgeet oppeet kiiđâ kuuvl. 
Käldeeh:  
Kove: Béatrice Karjalainen, ‘Stone flower part 2’ , kevttum Creative Commons BY-NC-ND 2.0 lisenssijn.  
Posted in 
Kielâ kukáh 
SÄÄMI KIELÄKÄLDEE (SÄMI GIELLAGÅLDU) ANARÅKIELÅ KIELÅJTJÄHUSUÄKMMPEV1MKIRJE 
Äigi22.2.2013 tijme 9.00—12.30 
SajeSajos, Sisti (3.kerdi), Aanaar 
MieldiAnnaMorottajasaaväjodetteijee 
Marja-Liisa Olthuisjeessån 
Petter Morottajajeessn 
Miina Seurujärvikieläpargee 
Johanna AlatorvinenäI1ee 
Meddäl 
§KIELÅJUÄHUS VÄLJEE SAAVÅJOBETTEIJEEJÄ(ÄLLEE 
AnaråskieläkieläjuåvusvaljijsaaväjodetteijenAnnaMorottajajää11enJohanna Alatorvinen. 
§UÅKKIM LAVÅLÄVUODÅJÄMERIDEMVÄLDÄLÅVLJODÅ TUHHIITTEM 
uåkkimpahudui 1av.1å.njå meridemvå1då1äån. 
§KIELÅJUÄVUSMEERIDMAHTKIELÄJUÅVUSPEVDIKIRJEH TÄRHISTUVVOJEH 
Meridui, ete kieläjuåhus jesäneh tärhistehpevdikirjetalle ko tot lii vaa1mä !edgåpoostä peht. uåvuvåå uåkkim aalgåst puåhtå tåårbu mieldvuåhää11id 
tärhistum pevdikirj e. 
i%SÅM E DI GG 1[ROMSSAIywnhkan 
)SAMITIGGE 
(t NraIILTROMSryIlcrnnnne 
Äi1istojåaaij uåvuvå kietådällåmoornig tuhbiittui: 
§Kie1ijuhus iävtut oovtåjeessånSäämiKielåkäldee tievåsuåkkimän §Kieläpargee toimåkove §Ravvimjuvhu toimåkove §Termi1istomyenster tuhhiittem §Puohsämikieläiohtsiih terrn1istohjmittomeerih §Eres ääih §Cuåkkim 1optttem 
§KJELÅJUÄHUS IÄVTUT OOVTÅ JEESSÄNSÄÄMIKIELÅKÄLDEE TIE VÄSUÄKKIMÅN 
Kieläjuåvus iävtut Marja-Liisa OlthuisSämikieläkäidee tievåsuåkkimånjävärijesånin PetterMorottaj a 
§KIELÄPARGEE TOIMÄKOVE 
Kieläpargee tooimän kuleh kie1ätipom, kielåovdedem, terminologiapargo,normådem, 
tiedettem-jå ravvimpargo. Kieläpargei puåhtå meridid eres-uv tooimåid,moh kuleh 
ohtsätave-eennåm1å sämikielå äärnmät-/reesuurskuåvdåävuädudemprojektän. 
6.1§KIELÄPARGEE PAARGOH AALGÅST 
-Kie1äpargeejie rähtä prioriteetiisto 
-ie1gid budjet (materiaal, tooimah, dokumentistem, kuvvim) 
6.2§IÄVTUTTÄSAII TOOIMÄKOVÅN 
-Sänilistoh moh lää kooskån (tärhistem, okkim, tiedettem) 
otierväsvuotåsäänih 
oohtskodde säänih 
osynonyymsänikirje (Matti Morottaj a) ojåhälij noomahjä piäivåä1oddii noomah 
oaddonoomah tiätumasinän (Marja-Liisa Olthuis) 
-Konkreet1å kie1ätipom pakkeet 
onjä1mä1 härjuttåsah (kieläpierväl pargeeh) 
okuldålem hårjuttäsah, om. jaavri jieijah parguu 
SÅMEDIGGI SÄMITIGGE 
t NJIJROMSSA fySkuahka 
TROMS ykomrnon 
- 
-Kielåblogi 
oKeejä kielikello 
oKoijäd kiämiii ää11id teevstå, mut ovdåsvåstädäs kielåpargeest 
oom. Marja-Liisast viitta-sääni biogitekstä 
-Kuus rnateriaa kaiga piejädi kost almostittid?? 
Anaräkie1ä kieläjuåvus meerid, et anaråkie1å kielåpargee paargon kulä meid 
kieläiälåskittem tehä1ä uåssin. Kieläpargee rhtå pargo uäväåm, mon oovdänpuähtå 
kieläj uähusän. 
§R4VVIMJUÄVHU TOIMÄKOVE 
Kielåpargee uåsålist ravvimjuävhu uäkkimånjå sun tuåimå ä11en täirbu mield. 
§TERMÅLISTOMYENSTER TUHHIITTEM 
Kielåjuävusijtuhhiittäm myenster. Listomyenster meriduu marjelää, ko toos lii ttrbu. 
§PUOH SÄMIKIELÄI OHTSIIH TERMÄLISTOHJÄMITTOMEERIH 
Prinsiiplåvt kieläjuävus lii vaa1rnå rähtid ohtåsä terminologialistoid eres särnikiehiin, mutå 
juvus priorist anaräkie1å jieijås tåårbuid kielåpargee pargoost. 
1o 
ERES ÄÄIH 
Meridui, ete Proojeekt aalgåst Iii pyeri toollåd täävjib uäkkimijd. uävuvåå öuåkkirnån povdip meiddei ravvimjuåvhu. 
ROM5SAfyuuhkas 
,iOOSÅMEDIGGI 
‘:SÅMTIGGE 
rt7itTOMSfyImmuns 
,LZ 
Jjohanna Alatorvinen 
CäIlee 
Saavåjodetteijee lopåttij uåkkim tijme 12.30. 
Saavåjodetteijee 
Miina Seurujärvi 
Kieläpargee 
/LZ 
L/7 
Marja-Liisa Olthuis 
Pevdikirj etärhisteij ee 
Petter Morottaja 
Pevdikirj etärhisteij ee 
SÅMEDIGGI 
.“ 
‘SÄMITIOGE 
&[OMSSAfyTkNuøhbM 
rdo1dATRCM5fyIEekornrnune 
↓ Skip to Main Content 
Tuhhiittum kielâjuáhus čuákkimist 7.-8.6.2016 (–> pevdikirje ) 
Anarâškielâ interrogativ- já relativpronomineh láá Morottaja – Olthuis kielâoopâ mield: 
já ko-maddust hämmejum: 
Kii kiävttoo ulmust já tot sojá puoh sajehaamijn.  
oovtâloho  
maaŋgâloho  
nominativ  
kii 
kiäh 
genetiv  
kiän 
kiäi 
akkusativ  
kiäm 
kiäid 
illativ  
kiäs 
kiäid 
lokativ  
kiäst 
kiäin 
komitativ  
kiäin 
kiäiguin 
abessiv  
kiänttáá 
kiäittáá 
essiv  
kenen 
partitiv  
keđe 
Mii kiävttoo siämmáánáál ko kii , mut čuujoot eres aššijd ko ulmuid, nuuvtko elleid já iäluttes tiŋgáid. Tot meiddei sojá puoh sajehaamijn.  
oovtâloho  
maaŋgâloho  
nominativ  
mii 
moh 
genetiv  
mon 
moi 
akkusativ  
maid, mon 
maid 
illativ  
moos 
moid 
lokativ  
mast 
main 
komitativ  
moin 
moiguin 
abessiv  
monttáá 
moittáá 
essiv  
manen 
partitiv  
mađe 
Mondie’t já mane kiävttojeh suomâkielâ ‘miksi’ vaastân. Toh kiävttojeh iänááš koččâmušâi ohtâvuođâst (integgorativpronominin), mut tohhejeh meiddei relativpronominin.  
Tot mondiet mun valdim ääši äššiliiston lâi ko… Mun jiem lah kavnâm maiden mondiet Piäkká kolgâččij tuommiittâttâđ. Mij ep ibbeerd mondiet Immeel ij lyešti mii ráávhun. Uáivádum viežžei čielgejuvvoo, mondiet sun ij pyevti párnáid viežžâđ. Mun tiäđám mondiet mun nievdim nuuvt fasteeht krokodiilist.  
Iiđeedpitá maŋa puáissejim kaavpugân tađe várás, mondiet mun lijjim-uv Helsigân puáttám.  
Kote kiävttoo ulmust teikkâ motomin ellein já iäluttes tiiŋgâin. Tast lii mottoomverd ‘kiinii teikkâ miinii monnii juávhust’ –merhâšume. Talle ko lii saahâ ulmuin, te tot lii táválub ko kii talle ko tot lii nominativ saajeest. Kote sujâttem vist ij lah táválâš, já eres soojijn kevttih pyerebeht kii -sääni sujâttum haamijd. (Meiddei: Itkonen, ILWB I, s. 381.) Kote negaatio lii kotteen : “Jiem lah kotteen maailmist uáinám nuuvt stuorrâ soorvâ.”  
oovtâloho  
maaŋgâloho  
nominativ  
kote 
kođeh 
genetiv  
kođe 
kuuđij 
akkusativ  
kođe 
kuuđijd 
illativ  
kotán 
kuuđijd 
lokativ  
koođeest 
kuuđijn 
komitativ  
kuuđijn 
kuđijguin 
abessiv  
kođettáá 
kuđijttáá 
essiv  
kotteen 
partitiv  
kotteed 
Tot olmooš, kote puátá itten Tot olmooš, kii puátá itten   
Mun oinim kaandâ, kote speelâi jyelgipáálu Mun oinim kaandâ, kii speelâi jyelgipáálu   
Pállu roovâi nieidâ kuuvl, kote čievčâstij tom maassâd Pállu roovâi nieidâ kuuvl, kii čievčâstij tom maassâd   
Täin celkkuin kote lii pyereeb, mut lii meid merhâšumeiäru: kote väljee mottoom juávhu siste.  
Toh ulmuuh, kođeh puátih…  Toh ulmuuh, kiäh puátih…  
Pállu teeivâi áákun, kođe čalmelaasah cuovkkânii.  Pállu teeivâi áákun, kiän čalmelaasah cuovkkânii.  
Tágárijn celkkuin, main relativpronomin kolgâččij leđe suuijâm häämist, ij táválávt kevttuu kote ; ton saajeest kiävttojeh kii -pronomin sujâttemhäämih. (Huám. Viärdádâlmist ij lamaš fáárust kote puátih teikkâ kote čalmelaasah .)  
Tot ellee, mii porá suoinijd.. Tot ellee, kote porá suoinijd..  
Kuábáš-uv lii tuhhiittettee, tain lii tuše merhâšumeiäru. “ Ellee, mii” čuujoot eenâb-uv elleešlaajân almolávt, kote vist väljee monnii juávhust tiätu ellee. Om. “ Tuot ellee kote porá suoinijd lii vierccâ já iäráseh láá saavzah.”  
Mun leggistim keeđgi, kote cuovkkij ááhu čalmelaasâid. Mun leggistim keeđgi, mii cuovkkij ááhu čalmelaasâid.  
“Ij teividâmgin ko seibikiäčán, kote tastmaŋa čápudij.” (Iisakki Mannermaa, Itkonen ILWB I)  
Meiddei taah celkkuuh pyehtih leđe tuhhiittetteeh. Kote ij lah čielgâsávt räijejum ulmui teikkâ ellei várás, já tast oro lemin čujotteijee, iärutteijee toimâ (monnii juávhust).  
Kotemuš lii koijâdeijee pronomin (interrogativpronomin), mii meerhâš ‘kii, mii tiätu juávhust’.  
oovtâloho  
maaŋgâloho  
nominativ  
kotemuš 
kotemuuh 
genetiv  
kotemuu 
kotemui 
akkusativ  
kotemuu 
kotemuid 
illativ  
kotemužân 
kotemuid 
lokativ  
kotemuust 
kotemuin 
komitativ  
kotemuin 
kotemuiguin 
abessiv  
kotemuuttáá 
kotemuittáá 
essiv  
kotemužžân 
partitiv  
kotemužžâd 
Šiljoost lijjii čokkáámin čiččâm kandâd já eeči koijâdij: “ Kotemuš suhá muu rasta juuvâ”. Eeči ij tiättám, ete kotemuš suvdá rasta juuvâ. “Leggistop, kotemuš teivid tuom suávváá.” (Aili Paadar)  
Kotemuš ij kevttuu relativpronominin, mutâ ton saajeest lii kote .  
* Tot kotemuš porá leeibi, vuáittá.  –> Tot kote porá leeibi, vuáittá.  
Kuábáš kiävttoo suomâkielâ ‘kumpi’ vaastân. Variaatioh láá kuábbáš, kuábâš já kuábbâš . Tot puáhtá toimâđ meid relativpronominin.  
oovtâloho  
maaŋgâloho  
nominativ  
kuábáš 
kuáb’bááh 
genetiv  
kuáb’báá 
kuáb’bái 
akkusativ  
kuáb’báá 
kuáb’báid 
illativ  
kuábážân 
kuáb’báid 
lokativ  
kuáb’báást 
kuáb’báin 
komitativ  
kuáb’báin 
kuáb’báiguin 
abessiv  
kuáb’bááttáá 
kuáb’báittáá 
essiv  
kuábážin 
partitiv  
kuábážid 
Tot kuábáš teivid kyeimis káálun njuoláin finnee Sigá kálgunis. Tot kuábbáá njuolâ teivid…  
Kost čuujoot koŋkreetlâš, eennâmtieđâlii sajan. Jis lii kuittâg saahâ om. monnii tiätu rákánâsâst, lágádâsâst teikkâ eres räijejum ääšist, lii pyereeb kevttiđ mast . Mast čuujoot ääši eres jiešvuođáid ko eennâmtieđâlâš sajan.  
Mij ijjâdijm táálust, kost ain ovdil-uv laavijm ijjâdiđ. – táálu merhâšuumeest ‘tila’, ij ‘rakânâs’.  
Mun šoddim Avelist, kost aassim maŋgâ ive. – koččâmuš eennâmtieđâlii saajeest.  
Mun eellim siijdâst, mast lâi omâs nommâ. – saahâ lii siijdâ jiešvuođâst, ij eennâmtieđâlii saajeest.  
Taahân taat lii taat njargâ mast must lii joddee. – eenâb ko eennâmtieđâlii saajeest koččâmuš lii njaargâ häämist teikkâ eres jiešvuođâin (mon keežild joddee lii pieijum eidu toos).  
Viežâbâ munjin tom kirje, mast lii Aikio suuvâst šiev čaalâ. – koččâmuš ij čielgâsávt lah eennâmtieđâlii saajeest.  
Korpus ovdâmeerhâi kuorâttâllâm: 
… päikki , kost  aasâi Aaslâk Holmberg perruinis .  
…et škoovlâst, kost   láá sämikuávlust ässee uáppeeh… -> mast  
Yle Sápmi lii masa áinoo media, kost   puáhtá kuullâđ sämmilâš juoigâmäärbi -> mast  
Sämitige saavâjođetteijee blogi, kost   sun maainâst 8(j)-čuákkim tubdâmušâin -> mast  
Mii haavlâid  tot lâi, mast  tun sarnuh koldedijn ko čierruh vala?  
…vala suomâkielâ kielâtáiđu , mast  sun kale ij lam ollágin vises…  
Fjellner algâalgâlâš kielâ lâi maadâsämikielâ , mast  tihtâ lii jurgâlum tavesämikielân.  
…Norillag – leirâ , mast  iivij 1935 já 1956 kooskâst lijjii masa pelimiljovn faŋgâd.  
Motomin ij lah čielgâs, et jo-uv kost teikkâ mast ličij njuolgist olmânáál, mut koččâmušâst sáttá leđe tuše merhâšumeiäru (ađai lii-uv juurdâ tiäduttiđ eennâmtieđâlii saje vâi mottoom eres jiešvuođâ).  
Talle sijdâ jurgâluvvoo ain taggaar kuávlun, kost lii šiev kuáttum. – tiädut eennâmtieđâlii saje  
Talle sijdâ jurgâluvvoo ain taggaar kuávlun, mast lii šiev kuáttum. – tiädut monnii eres jiešvuođâ  
Mii lâi tot kuávlu mast lâi nuuvt suámálâš nommâ? Mii lâi tot kuávlu, kost lâi nuuvt vaigâd jotteeđ?  
Kogo heivee meiddei motomin kost synonymin, mutâ tot lii tärkkilub. Kogo puáhtá raijiđ tom moos kost čuujoot; kogobeht puáhtá leđe val täärhib.  
Kost lii veeččir? Tobbeen kost láá eres-uv tyejipiergâseh. / Tobbeen kogo láá eres-uv …  
Taa lii njargâ, kogo must lii joddee . Mun čááitám taan káártást tom saje kogo mun lam pivdám.  
Kuál merhâšume lii alda kogo , mutâ vala täärhib. Tot kevttuš kuittâg iänááš interrogativpronominin.  
Moos/kuus -koččâmâš juátká váhá siämmáá ääši ko mast/kost , nuuvt ete siämmáš njuolgâdus tuálá tiäivás.  
Korpus ovdâmeerhâi kuorâttâllâm: 
Čuávuvâš táálu, moos   orostáim, lâi Leibijuuhâ.  
Peljimerkkâ almoot omâsteijeevuođâ já suuvâ, moos  poccuu omâsteijee kulá.  
Čallust lii kevttum anarâškielâ puustavoornig, moos  láá lasettum nuorttâlâš- já orjâlâšpustaveh.  
Tääl kielâpiervâl lii kielâlávgum juávkkupeerâpeivitipšosaje, moos  kieldâ väljee párnáid já piärá vaanhimijn aaibâs táválii tipšomáávsu.  
… poođij loopâst vala Golgatan, moos   lâi huksejum “Pase häävdi kirkko”.  
Tuđâvâžžân vyeijilijm Pengillyn, kuus  lâi 80 maili mätki.  
Säämi ulmuuh-uv lijjii puátimin Helsigân siämmáá čuákkimân, kuus  jieš-uv lijjim monâmin  
Ton táálust kuus  moonâim, lâi nuorâ eemeed…  
Mottoom saajeest  sajan lâi koivum rogge, kuus  lijjii koškum smaavâ piergâseh.  
Kuás lii relativpronomin mii västid suullân suomâkielâ ‘milloin, jolloin’ –relativpronominijd.  
Sämmilii elleekove äigi aalgij ive 1987, kuás Nils Gaup stivrij elleekove Ofelaš.  
Kuás -säänist lii suomâkielâ iähtun meiddei vijđásub-uv kiävttu, om. “ kuás jo muu kuččuh teehin ”. Taam kolgâččij suomâkielân jurgâliđ suullân ‘siksi koska kutsuit minut tänne’.  
Tun ferttiih muštâliđ munjin kuás jo muu kuččuh teehin. Iššeed táiđá leđe káálgus cäimimin kuás jo tuuveest korrâ jienâ kullui.  
Staatâväldi Suomâst kulá aalmugân 
Mii vuáđulaahâ lii?  
Vuáđulaahâ lii puoh lahâasâttem já almolii vääldi kevttim vuáđu. Vuáđulaavâst láá syemmilii aalmugvääldi tehálumoseh 
lattimvyevih, áárvuh já prinsiipeh. 
Vuáđulaahâ meerrid ovtâskâs ulmuu já almolii vääldi koskâvuođâ vuáđđusijd. Tot ana sistees meid njuolgâdusâid almolii vääldi kevttim prinsiipijn, staatâ oornighäämist já alebij staatâorgaanij koskâvuođâin. 
Vuáđulaahâ šoodâi vuáimán 1. njuhčâmáánu 2000. Ton vuáđđun láá nelji puáris vuáđulaavâ: haldâttâshäämi já staatâpeivioornig sehe kyehti ministerovdâsvástádâsân kyeskee vuáđulaavâ. Taid asâttii jiečânâsvuođâ algâiivij ääigi. Ovdâskodde lii muttám vuáđulaavâid iivij mield, mutâ staatânjuolgâdus váldujiešvyevih láá pissoom siämmáážin. Táálááuv vuáđulaavâ láá tärhistâm ton vuáimánšoddâm maŋa. 
Vuáđulaavâst kiärdu puáris haldâttâshäämi válduprinsiip: staatâväldi Suomâst kulá aalmugân, mon oovdâst staatâpeivijd čokkânâm ovdâskodde. 
miärádâsâi tohâmân. Vuáđulaavâst láá torvejum ovtâskâs ulmuu vuáđuvuoigâdvuođah. 
staatâorgaanin. Staatârääđi kalga navdâšiđ ovdâskode luáttámuš. Täsivääldi president taha miärádâsâs staatârääđi valmâštâlmist já čuávdusiävtuttâsâst. 
iävtuttâs miäldásávt. 
olgopolitiikâst vuáđuduvá staatârääđi valmâštâlmân já mietivaikuttâsân. 
Suomâ lii olesváldálâš täsiväldi 
Vuáđulaavâ aalgân láá čallum staatâoornig vuáđđuseh já alebij staatâorgaanij pargoi juáhu sehe vuoigâdvuođâstaatâ prinsiip: almolii vääldi kevttim kalga ain vuáđuduđ laahân. 
Meridemväldi lii juohum ovdâskode, staatârääđi (haldâttâs) já täsivääldi president kooskâ. 
Ovdâskodde aasât laavâid. Staatârääđi valmâštâl lahâiävtuttâsâid já huolât ovdâskode miärádâsâi olášutmist. 
Staatârääđi kalga navdâšiđ ovdâskode luáttámuš. President hoittáá sunjin asâttum pargoid, moh lohtâseh vuosâsajasávt 
olgopolitiikân. 
Jiešráđáliih tuámustoovlih visásmiteh, ete laavah nuávdittuvvojeh. 
Tuubdâ vuáđuvuoigâdvuođâidâd! 
Vuáđulaavâst láá torvejum ovtâskâs ulmuu vuáđuvuoigâdvuođâid: laahâ kalga leđe puohháid siämmáš, sääni lii rijjâ, puáhtá oskođ teikâ leđe oskohánnáá, puáhtá čokkâniđ lovettáá, puáhtá valjiđ aassâmsaajees já jotteeđ rijjâ. 
Jyehi 18 ihheed tiävdám Suomâ aalmugjesânist lii vuoigâdvuotâ ovdâskodde-, president- já EU-vaaljâin sehe kieldâvaaljâin. EU- já kieldâvaaljâin jienâvuoigâdvuođâlâš puáhtá leđe meid eres riijkâ aalmugjeessân. Syemmiliist lii vuoigâdvuotâ jieijâs kielân. Suomâ- já ruotâkielâ lává Suomâ aalmuglâškielah, maid lii vuoigâdvuotâ kevttiđ virgeomâhâiguin ášástâldijn. 
Sämmilij, romanij já eres juávhui kielâliih vuoigâdvuođah láá mainâšum vuáđulaavâst. 
Staatâ já aassâmkieldâ kolgâv turviđ olmoošárvusii eellim raamijd talle, ko jieijâs vyeimih iä keelijd. Juáhážân kalga orniđ nuuvtá vuáđumáttááttâs. 
Vuáđulaahâ syeijee priivaateellim, kunnee já pääihi. Lii vuoigâdvuotâ siäiluttiđ jieijâs syeligâsvuođâid: nube ulmuu vuolgâttem viestâ ij lah vuoigâdvuotâ luuhâđ teikâ kuldâliđ lovettáá. 
Ovdâsvástádâs ohtsii pirrâs siäilumist kulá puohháid – tom ij pyevti vyerdiđ tuše iärrásijn. 
Vaaljâin väljejuvvojeh 200 aalmugovdâsteijed 
Aalmugovdâsteijeeiävtukkâssân tohhee jyehi jienâvuoigâdvuođâlâš. Tuše president, ollâ riehtivirgeomâhâš já 
suáldátvirgeest palvâleijee iä uážu leđe iävtukkâssân. 
Ovdâskoddevaaljâin väljejuvvojeh 200 aalmugovdâsteijed toi iävtukkâsâi juávhust, maid piäláduvah já jienâsteijeejuávhuh láá asâttâm jienâstemnáál. 
Ovdâskodde hoittáá pargoos puáttee ovdâskoddevaaljâi räi, moh njuolgâdusmiäldásávt tuállojeh neelji ive kooskâi. President puáhtá uáiviminister algust já ovdâskoddejuávhui kuullâm maŋa meridiđ ovdiláigásijd vaaljâid. Harvii – majemustáá ive 1975 – ovdâskode paje páácá táválii uánihubbon. 
Aalmugovdâsteijee kalga nuávdittiđ vuáđulaavâ. Eres miärádâsah iä čoonâ suu. Aalmugovdâsteijee ij uážu estiđ hoittáámist suu pargoid, já ovdâskoddeest sust lii vuoigâdvuotâ sárnuđ puohâin aašijn, moh láá kieđâvuššâmnáál. Jis 
aalmugovdâsteijee rikko laavâ, te suu ráŋgášeh siämmáánáál ko iärásáid-uv. 
Ovdâskode čuákkimeh láá almoliih 
Ovdâskodde taha miärádâsâid tievâsčuákkimist, mon joođeet sahâalmai tâi värisahâalmai. Miärádâstohâmân uážžuh uásálistiđ tuše aalmugovdâsteijeeh. 
Tievâsčuákkimeh láá almoliih. Taid puáhtá čuávvuđ čuákkimsali luptâstuvâin já tieđettemniävuin. Meid ovdâskode 
čuákkimij pevdikirjeh láá almoliih. 
Ovdâskode tievâsčuákkimist uážžuh sárnuđ aalmugovdâsteijeeh já ministereh. Riehtiäššialmai já riehtikansler pyehtiv 
še sárnuđ, jis sunnuu aašijd kieđâvušeh. 
Ovdâskoddeest äšši puátá kieđâvuššâmnáál jo-uv haldâttâs iävtuttâsâst teikâ aalmugovdâsteijee aalgân. Ucemustáá  000 jienâvuoigâdvuođâlii Suomâ aalmugjesânist lii vuoigâdvuotâ toohâđ ovdâskoodán alguu laavâ aasâtmân monnii ääšist. 
Ovdil miärádâs puoh iävtuttâsah já alguuh kieđâvuššojeh váljukuudijn. Toh láá ovdâskode siskiipiälááh valmâštâllâmorgaaneh, moi pargo ij lah almolâš, ovdil ko váljukodde almostit smiettâmâšâš teikâ ciälkkámušâs. 
Ucemustáá kyehtlov aalmugovdâsteijed uážžuh toohâđ staatârááđán koskâkoččâmuš. Haldâttâs vástádâsâst tollum 
savâstâllâm maŋa ovdâskodde jienâst tast, naavdâš-uv haldâttâs ovdâskode luáttámuš. 
Aalmugovdâsteijee puáhtá kyeđđiđ minister västidemnáál njálmálii teikâ kirjálii koččâmuš. 
Aalmug väljee president – ovdâskodde väljee uáiviminister 
Täsivääldi president väljejuvvoo njuolgâ valjâiguin. Iävtukkâs kalga leđe jienâvuoigâdvuođâlâš algâalgâlâš Suomâ aalmugjeessân. 
Vaaljâi vuossâmuu rieggei uásálisteh piäláduvâi já jienâsteijeejuávhui asâttem iävtukkâsah. 
Jis kihheen iävtukkâsâin ij uážu paijeel pele adelum jienâin, te uárnejuvvoo nubbe rieggee. Tast láá iävtukkâssân tuše kyehti vuossâmuu rieggest enâmustáá jienâid uážžum iävtukkâs. Eenâb jienâid nuurrâm iävtukkâs šadda presidenttin. 
President virgepaje pištá kuttâ ive. Siämmáš olmooš puáhtá väljejuđ maŋaluvâi tuše kyevti pajan ađai 12 ihán. 
President taha iänááš miärádâsâinis staatârääđi iävtuttâsâst. 
Staatârääđi kalga navdâšiđ ovdâskode luáttámuš. Ovdâskoddevaaljâi maŋa piäláduvâi ovdâskoddejuávhuh ráđádâleh já suápih uđđâ haldâttâs hammiimist. Ovdâskodde väljee uáiviminister, mon president noomât. Eres ministerijd president 
noomât uáiviminister iävtuttâs miäldásávt. 
Uáiviminister joođeet staatârääđi pargo. Tehálumosijn aašijn, tego lahâiävtuttâsâin já budjetiävtuttâsâst, meriduvvoo 
haldâttâs čuákkimist. 
Jyehi minister huolât jieijâs syergi iävtuttâsâi valmâštâlmist já västid meid ovdâskode toohâm miärádâsâi olášutmist. 
Ovdâskodde aasât laavâid 
Ovdâskode tehálumos pargo lii asâttiđ laavâid. Uđđâ laahâ asâttuvvoo teikâ puáris laahâ muttoo haldâttâs iävtuttâsâst 
teikâ aalmuglâšalguu keežild. 
Ovdâskoddeest lahâiävtuttâs teikâ aalgâ mana vuolgâttâssavâstâllâm maŋa váljukode kieđâvuššâmnáál. Váljukoddeest 
ääši suogârdâleh vuáđulávt já kuleh äššitobdeid. 
Váljukodde valmâštâl smiettâmuš, já iävtuttâs máccá ovdâskode tievâsčuákkimân vuossâmuu kieđâvušmân. Tast tuálih almossavâstâllâm, mon ääigi ovdâskodde puáhtá vuolgâttiđ iävtuttâs stuorrâ váljukode kieđâvušmân.  Ovtâskâsčuággásii kieđâvušmist merideh lahâiävtuttâs siskáldâsâst. 
Nube kieđâvušmist ovdâskodde tuhhit teikâ hilgo iävtuttâs. 
Tuhhiittum laahâ adeluvvoo president nanodemnáál. Jis sun ij naanood tom kuulmâ mánuppaje siste, te laahâ máccá ovdâskoodán. Jis ovdâskodde piso uáivilistis, te laahâ šadda vuáimán president naanoodhánnáá-uv. 
Vuáđulaavâ muttem tábáhtuvá siämmáánáál nube kieđâvuššâm loopâ räi, kuás ovdâskodde tuhhit tom vuoiŋâstiđ čuávvoo ovdâskoddevaaljâi paijeel. Uđđâ ovdâskode jienâstmist kyehti kuálmádâs ovdâsteijein kalgeh tuárjuđ muttem. Vuáđulaavâ puáhtá mutteđ oovtâst-uv ovdâskoddeest, jis muttem kulluuttuvvoo huápulâžžân viiđâ kuđâdâs eenâblovvoin. Täsivääldi president, staatârääđi teikâ ministeriö pyehtih adeliđ asâttâsâid vuáđulaavâ vuáđuld teikâ ovdâskode asâttem laavâ vuáđuld. 
Ovdâskodde meerrid staatâ vaarijn 
Staatârääđi kalga valmâštâllâđ ovdâskoodán iävtuttâs čuávvoo ive budjetin. Ovdâskode staatâvarijváljukodde kieđâvuš ovtâskâsčuággásávt budjet já aalmugovdâsteijei budjetân toohâm alguid. 
Ovdâskodde meerrid budjet siskáldâsâst. Ton puátupiälán kalga kirjiđ eres lasseen viäruid já máávsuid, maid peerih staatân. Viäruin merideh lavváin. Manopiälán puátih toh ovdâskode tuhhiittem torjuuh já palvâlusah, maid adeleh aalmugjesânáid. 
Ovdâskodde meerrid meid staatâ omâduv já veelgij hoittáámist. Ovdâskodde kocá Suomâ Paaŋki já aalmugiäláttâhlájádâs tooimâ. 
Staatâ varijkevttim koceh ovdâskode tärhistemváljukodde já staatâekonomia tärhistemvirgádâh. 
President já staatârääđi jođettává olgopolitiik 
Suomâ olgopolitiik joođeet täsivääldi president oovtâsttooimâst staatâraađijn. President já olgokoskâvuođâin västideijee ministereh savâstâleh merhâšitteemusâin miärádâsâin haldâttâs olgo- já torvolâšvuođâpoolitlii váljukoddeest. 
Ovdâskodde tuhhit tehálumosijd aalmugijkoskâsijd sopâmušâid. Suomâ seervâi Euroop union jesânin ive 1995. Staatârääđi joođeet ráhtádâttâm union miärádâstohâmân já huolât unionist tohhum miärádâsâi olášutmist. 
Staatârääđi kalga adeliđ ovdâskoodán tiäđu aašijn, maid kieđâvušeh unionist. Ovdâskodde puáhtá adeliđ toimâravvuid ministeráid, kiäh uásálisteh union čuákkimáid. 
Tuámustoovlih láá jiešráđáliih 
Vuáđulaavâ mield tuámuvääldi kevttih jiešráđáliih tuámustoovlih. Täsivääldi president noomât tuámárijd. 
Vuossâmuš riehtitääsi lii keerrivriehti, ton miärádâsâst puáhtá väidiđ hoviriähtán. Alemuu tuámuvääldi rijdo- já rikosaašijn 
kiävttá alemuu riehti. 
Haldâttâhaašijd kieđâvušeh haldâttâhrievtist já alemuu haldâttâhrievtist. Lassen láá väldikoderiehti já motomeh sierânâstuámustoovlih. 
Virgeomâhááh kalgeh nuávdittiđ laavâ 
Staatârääđi riehtikansler já ovdâskode riehtiäššialmai kocceev president, haldâttâs já tuámustoovlijd sehe staatâ já kieldâi tooimâ laavâmiäldásâšvuođâ. Kuohtuuh čuávvuv meid vuáđuvuoigâdvuođâi já olmoošvuoigâdvuođâi olášume. 
Kieldâin lii jiešhaldâšem 
Kieldáid lii vuáđulaavâst torvejum jiešhaldâšem. Kieldâin lii viäruttâsvuoigâdvuotâ. Staatâ puáhtá asâttiđ lavváin pargoid kieldáid. 
Ålandin lii torvejum jiešhaldâšem. Sämmilijn lii sämikuávlust kulttuur- já kielâlâš jiešhaldâšem. 
Staatâ virgijd kalgeh nomâttiđ tohálâšvuođâ vuáđuld. 
Juáháš lii kenigâs piäluštiđ Suomâ 
Jyehi syemmilâš lii kenigâs piäluštiđ Suomâ etitiileest. 
President lii piäluštâsvuoimij pajehovdâ já noomât upseerijd. President meerrid haldâttâs oovdânpyehtimist piäluštâsvuoimij mobilistmist. Suáđist já ráávhust president meerrid ovdâskode mietâmâššáin. 
Hyppää sisältöön 
Raba fálu 
Lemmee siijđoh 
Lemmee vyemeest rääsih šaddeh pyerebeht ko aldakuávluin almolávt, ja ulmui mielâst vyemi lii lamaš lieggâsub kuávlu. Lemmee lii finnim suomâkielâlii noomâs (Lemmenjoki) sämikielâst, mii meerhâs suomâkielân lieggâs. Saje nommâ lii punjâgâm ääigi mield já suomâkielân tot lii taan ääigi Lemmenjoki. 
Lemmee kuávlust láá vala-uv suullân 30 kieđâikuáivoi väldidmid sehe kolletoidemloppeed já 25 kuáivuttâhrigged. Keessiv Lemmest oroh suullân čyeti olmožid kuáivumin kole. 
Vuárukárbáh joteh keessiv Njurgoiluovtâ já Kollehaammân kooskâst. Jotoluv algâ- já loppâpeeivih muttojeh iválávt ucánjáhháá, ađai taid kannat selvâttiđ muuneeld. Tiiláámáin kárbáh joteh paijeelmiärálijd vuáruid. Páiháliih irâtteijeeh västideh vuárukärbisjotoluvvâst, já kárbái vyelgimsaje lii Njurgoiluovtâ siijdâst kähviviistij riddoost. 
Koskâkeesi vuárukäärbis jotá kuohtii peeivist, mutâ algâ- ja loppâkeesi tuše ohtii peeivist. Mätki pištá oovtâ kuávlun suullân 1,5 tijme. Kárbáh orosteh meid Rovâdâs peht. 
Iiđeedkäärbis vuálgá tme 10.00 já máccá tme 13.00. Eehidkäärbis vuálgá tme 17.00 já máccá tme 20.00. 
Aalmuglâšmeeccist lii loválâš vyeijiđ pyeráin merkkejum kiäinui mield. Keevâtlávt pyeráin vyeijeid tiäivá harvii, tondiet ko pálgáh iä heivii pyeráin vyejimân masa ollágin. 
Pennuu puáhtá väldiđ fáárun vandârdiđ, mut tom ferttee toollâđ kiddâ. 
Kollekuáivum ij pyevti keččâliđ kost peri. Kollekuáivum várás ferttee leđe väldidem teikkâ kuáivuttâhriggee. Páihálijn irâtteijein puáhtá tiiláđ kollekuáivummohe väldidmij kuuvl. Lemmest láá meid kuáivooh, kiäi väldidmijn kii peri puáhtá keččâliđ kolletoidem. Täin soojijn puáhtá koijâdâllâđ om. Paje-Säämi luándukuávdáš Siijdâ. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Lemmee siijđoh 
( Vinnjoođ tekstâ lii luoihâttum Lemmenjoki-kirjeest )  
Aanaar kollehistorjâ álgá 1800-lovo pelimuddoost, kuás seenaat tutkâmjuávkku kaavnâi kole vuossmuu tove kieldâ maadâoosijn Lutto- já Avveeljuuvâst riddoin. Keessiv 1869 Avveeljuuhân poođijn merâalmaakyevtis Jakob Ervasti Oulust já Nils Lepistö Raahest. Muádi oho ääigi almaakyevtis tuidijn kyehti kiilu kole. Ton kavnuumist aalgij Aanaar vuossmuš kollevolliittâs, mon hoppuumus iivijn 1871-1872 lii arvâlum, ete Avveenjuuvâ riddoin orostâllii 500-600 olmožid ucâmin kole. Kollekuávoi kuávdáš lâi staatâ virgeulmui várás huksejum caggesaje Avveeljuuvâ Kuldal, ađai Ruuvnâ Station Saariporttikoski taveriddoost. Ruuvnâ Stationi tooimâi 1870-1900. Ton rakânâseh láá ovdištum, já uáivitáálu lii áávus kuossijd. 
Ihečyeđe muttummuddoost kolleuuccâm kuávdáš sajeh lijjii Avveeljuuvâ uálgijuuvâin já Laanilast. Lemmest iä vala talle jottáám ko ovtâskâs kolleocceeh, mutâ kolgosaavah kole kávnumist puohtii kuávlun 1900-lovo aalgâst lase kollekuáivoid. Ive 1902 Lemmei vuáđuduvvojii pajjeel 70 kolleváldássâd. Kolle kavnui kuittâg uccáá, já kollekuávoi mohtâ lappui jotelávt. Lemmee paasij vala ráávhun muádilov ihán. 
Ranttila viiljâšeh Niilo, Uula, já Veikko, kiäh lijjii Aanaarjuuvâ riddoost, Ranttila táálust meddâl, pottii uuccâđ kole Lemmei keessiv 1945. Viiljâšeh kuávdášmittii uuccâm puásuiriggá Gáppe-Jon ravvui mield Suohpâšäävži vuáláážân, aaibâs Vaijuuvâ njäälmi alda. Sun lâi jies-uv iskâstâm kollekuáivum Kolle kavnui-uv viehânáál, já čuávuváá keesi Lemmei pottii lase kuáivooh. Kolgosaavah stuorrâ kollemeerij kavnuumist finnejii huámmášume loostâin – kuvvijbâ Suomâ Filmâ kolletoidemist uánihisfiilmâ, mii lâi čaittum elleekoveteatterijn pirrâ Suomâ. Niilo Ranttila muštâlij 1940-lovo loopâst čuávvuvávt: 
"Jiem mun tarbâsâm maiden porgâđ, kolle lâi kale tuárvi. Puoh pyeremui ohoi ääigi 1948 finnejim kole muáddi kiilu. Ep kuittâg puáhtám leđe ráávhust, ko lostâartikkâleh kessii almaid Lemmei."  
Fiiđgâs Lemmest lasânij, já ko 1940-loho lâi kuullâm, kolleváldádâsah vlijjii jo masa 100. Lemmei pottii ihelove loopâst ovdâmerkkân Heikki Kokko, Matti Kullervo Korhonen, Jakko Isola já Jukka Pellinen, kiäin šoddii maŋeláá Lemmee legendaarisumos kollekuáivooh. Kollekuáivum Lemmest vijdânij Suohpâšäävžist eres-uv soojijd Lemmee pirrádâhân: Ruitoáávžán, Jäviláávžán já Miessejuuhân. 
Ive 1949 Laapi kollekuáivoi litto vuáđudui Pellis kámppáást ovdediđ kollekuávoi aašij. Tárbu ohtsâspaargon kollekuáivoi koskâvuođâst lâi koorâs, já oornig tarbâšui juávkun, mon čuolmah já ulmui koskâsiih riijđoh väividii. Liiton siärvámmáksun lijjii kyehti gramâ kole já ihejeessânmáksu maksui kollen. Lito vuoimijgijn pottii pyerebeh jotolâhohtâvuođah Lemmei: kuávlun ovdâmerkkân ráivájii kirdemkiedi tävirij jođettem várás já pisovááh kärbisjođettem aalgij. Litto lii vala onne merhâšittee Laapi kollekuáivoi hiäđuvákšoo. 
1950-loho puovtij nubástusâid / 1950-lovvoost pottii nubástuseh, moin lijjii kuhás uláttee váiguttâsah Lemmee kollekuáivumân. 50-lovo räi kolle lâi koivum almai já kuáivu -vuovvijn, mutâ ive 1951 Kullervo Korhonen puovtij vuossmuu kuáivummaašin Lemmee kollekiedij oolâ. Kole maailmmarkkânhadde kuittâg njeejij 50-lovo aalgâst já keččâlem paasij uánihâžžân. Korhonen viälgádui ennuv. Mašineh liijjii kuittâg puáttâm Lemmei pisovávt. Nubbe merhâšittee nubástus lâi Lemmee aalmuglâšmeeci vuáđudem ive 1956. Kollekuávlu paasij aalmuglâšmeeci raijiimist olgos, mutâ aalmuglâsmecci pirâstitij tom.Kollekuáivoi servi ij vuástálistâm aalmuglâsmeeci vuáđudem, jis tot ij hettiččii kollekuáivum. Eellim Lemmest 1950-lovo aalgâst lâi storgâd, mutâ puohâin ij lamaš lukko kolleucâmist. 
"Lukko já áámmáttáiđu kepidii korrâsávt Lemmee kollekuáivoid. Maaŋgâ luho occei korrâ pargo já uccâ pälkki, maid tast finnij, iä lamaš tuárvi eellim vuáđutáárbun. Sij lijjii pettum já vuolgii meddâl kolle-enâmijn. Yrjö Hummarkoski já Arvi Koivisto kuođijn koolbâ Puškoaijui: "Tivoli lii vuálgám. Uážžuvetteđ tipteđ puoh. " Mušton tast lii Tivoli kámppá."  
Kollekuávluh labdojii Lemmee aalmuglâšmiäcán ton vijđedem ohtâvuođâst ive 1971. Siämmáá ihelove ääigi maašinlâš kollekuáivum peesâi oppeet joton, veikka tot tábáhtui aalmuglâšmeeci kuávlust. Stuorrâ kollekuáivoi juávhuh lijjii vuálgám Lemmest 1950-lovvoost. Sävrimuuh kuáivooh, nuuvt koččodum sitkásumos vuorrâseh, lijjii kuittâg pááccám. 
"Jakko Isola paasij ohtuu Miessejuuvâ riidon, ko kuáivumskipáreh lijjii lappum suu pirrâsist. Kollekuáivoi lito nubbe savâjođetteijee Jukka Pellinen surmâšui taištâlmist, Heikki Kokko kaartâi naaijâđ, Niilo Raumala nággárušâi Puškojuuvâ riddoost, Heikki Pihlajamäki huksij väldikoddees Miessejuuvâ riddoost, Veikko Nevalaonen šoddâdij saalaat já raparberjieijâs kolle váldádâsâst Jäviläävžist, Matti Kullervo Korhonen patârij kuáivummaašinveelgijd väldimeerâ tuáhá já Yrjö Korhonen vazâččij kuáivummaašin luodâi miätá Lemmee já sust šoodâi uđđâ legenda."  
Toi tobdos sitkásij lasseen Lemmee kollejuvvii riddoin juttii ovtâskâs kolleocceeh, mutâ rávháliih iveh juátkojii vala kuhháá. Sitkásumosij äigi Lemmest nuuvâi 1980-lovvoost, ko puáris suhâpuolvâ kuáivooh vuolgii vuárustis kolle-enâmijn, kii iäláttâhân, kii Aanaar kirkkoeennâm Viggee ulmui páálstán avalijd naharijd uáđđiđ. 
Uđđâ suhâpuolvâ puáttim oinuin1980- já 1990-lovvoin. Talle kollekuáivum lâi finnim ennuv huámmášume mediast já kollekuáivumkištoh liijii pivnohis hitruuvuotâ. Maailm ruttâtuálu lâi taggaar, ete kole maailmmarkkânhadde lâi pajanâm ennuv já kollekuáivum šoodâi kannatteijen. Kollekuáivum luándu lâi jo muttum, tondiet ko maašinlâš kuáivum lâi lopâlávt puáttám. Maašinlâš kuáivum tááhust šoddii čuolmah kollekuáivum já luándusuoijâlem áárvui kooskân.1990-lovvoost koolgâi eelliđ maŋgii tuámustoovlist seelvâtmin luándusuojâlem- já kuáivumlaavâi enááguid / tuáruid. Motomin kollekuáivoi vuástálisten lijjii luándusuoijâleijeeh, motomin Meccihaldâttâs. 
Onne Lemmest láá 25 kuáivuttâhrigged já suullân 30 kieđâikuáivoi váldádâssâd sehe kolletoidemloppeed. Maašinkuáivumist finnee ihálávt paijeel 20 kiillud kole, kieđâikuáivumist paijeel kiilu. Keessiv Lemmest orostâleh suullân čyeti olmožid kole kuáivumin. Tááláš kuáivumlaahâ poođij vuáimán ive 2011. Laahâ looppât maašinlâš kollekuáivum Lemmee aalmuglâšmeecist. Maašinkuáivoin lii oovce ihheed äigi juátkiđ kuáivum já ton lasseen ohtâ ihe äigi čurgiđ já macâttiđ kuáivumsaje ovdii maisemtilásis. Ive 2020 ohtâ muddo Lemmee kollehistorjást nohá, ko maašinkuáivum nohá. Kieđâikuáivooh juátkihain. 
Sitaateh láá Lemmenjoki-kirjeest. Käldeeh:  
Kajala, L. (toim.). 2004. Lemmenjoki – Suomen suurin kansallispuisto. Metsähallitus. 335 s. 
Kummala, S. & Ärrälä, I. (toim.). 2011. Onnen hippuja. Aikalaiskuvaa Lemmenjoen kultamailta. Törmä-Ärrälä Oy. Helsinki. 208 s. 
Stigzelius, H. 1987. Kultakuume. Lapin kullan historia. Suomen matkailuliitto. Gummerus, Jyväskylä. 256 s. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Ko tun ijâstâlâh telttaastâllâm várás vuáđudum soojijn, te šaddodâh já eennâmvuáđu koleh tuše uccáá, tondiet ko telttasajeh láá vuávájum killáđ kulâttem nuuvt pyereest ko máhđulâš. 
Ijâstâllâm kuulât eenâb šaddoduv já eennâmvuáđu ko väzzim, tondiet ko talle kalga leđe siämmáá saajeest kuhheeb ääigi já táválávt taggaar saajeest, mii lii ärgi kuullâđ. 
Riddočaasijn kobđoo purrâmâšpasâttâsah, pyeidi, lyeneh já suptâ mainâsteh tast, et tobbeen láá liteh tiskájum ärbivuáválávt njuolgist čácáduvvâst teikkâ kiinii lii posâdâttâm. Tággáár saajeest lii unohâs väldiđ čääsi mälistem várás já tiskámamnâseh já purrâmâšpasâttâsah sättih lasettiđ máhđulâšvuođâ, et ton kuávlun šaddeh mirhâliih čuovjistiäpuh. Leirâsoojij puoh ilgâdumos meerhah láá hyeneeht lovdum pooškah já WC-pápáreh. Esteetlii hááitu lasseen toid sáttá lohtâšuđ meid tiervâsvuođâlâš hemâdâs, jis kolibakteereh šaddeh čääsiväldimsajan teikkâ joba vuáđučáácán. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Tave-Lappi Aanaar (www.inari.fi), Maadâ-Vaarjâ g (www.sor-varanger.kommune.no, tárukielân) Vääččir meccikuávlu (suomâkielân), Paje-Paččvei aalmuglâšmecci (www.bioforsk.no, eŋgâlâskielân) 
Piilola päälgis lii mielâkiddiivâš, historjállâš meccikuávlukiäinu kuácceevyevdistielâsist tavveen. Taat 35-kilomeettersâš kesivandârdemkiäinu ovtâstit taažâlâš Paje-Paččvei aalmuglâšmeeci já Vääččir meccikuávlu Suomâst. Kiäinu heivee pyeremustáá hárjánâm vandârdeijei. 
Vandârdemkiäinu enâduv haldâšeh peciváldáliih kiäđgáás enâmeh. Algâvyevdih, koskâstuárráh šelis meccikuávlujäävrih, juvviih já ucessiähá jiäggááh pyehtih saijaasvuođâ já molsâšuddeevuođâ vyevdilágán pirrâsân. Veikkâ luándu ij tuubdâgin staatâi koskâsijd raajijd, láá Taažâ já Suomâ luánduenâduvâst iäruh eres lasseen meeci asehaamijn. 
Utkáás vandârdeijee áiccá pirrâsist meerhâid meeci ellein já luándu jurâmist. Tobbeen kost muorâkuáráttâh lii uuccâm purrâmâš pecikoorâ vyelni, láá muorâ páárhust merikooskâi rääigih. Meid kuobžah kuleh meeci ässeid, já toh vuáttojeh eres lasseen áávuskuovzâstum kuuđhâmiehtân. Tave pecivyevdi ovdánemmuddoost meccipyelimeh já stoormah láá teháliih vyevdi uđâsmitteeh. Čapis čiđđâtiälhuh peesij ruŋgoin muštâleh tovláin meccipyelimijn. Räijejum kuávlust siämmáákulij viirrâm muorâruŋgoh muštâleh stoormâ sunde. 
Piilola päälgis lii meid kulttuurlâš kiäinu, mon jođedijn puáhtá mieldieelliđ tovláá eellim meeccist. Meccitáálui eellim kuálláás jaavrij riddoost vuáđudui jiešráđálâš tálutuálun. Meccitáálust tollii muáddi šiiveet já poccuid, pivdii kyele, miäcástii já ellii tááláá ääigi uáinimčievâst vyeligávt kukken čuákkipaaihijn. Vandârdemkiäinu kuorâd puáris meccitáálui já siijdâi, Suomâ Njeellim já Taažâ Vagattem, koskâsijd jotteemkiäinuid. Ákšoin verâstum pilheh puáris aaikâi siijđoin čäittih tovláá jotteemkiäinu linjim. Vääččir meccitááluh kuorrânškuottii 1970-lovvoost. Tááláá ääigi Vääččir lii joskis meccikuávlu, kost páiháliih ulmuuh joteh puásuipargoin, meccipiivdost já kyelipiivdost. 
Piilola pálgá jiešnálásâšvuođâ lasseet vala kiäinu aalmugijkoskâsâšvuotâ. Piilola päälgis lii šoddâm Taažâ, Ruošâ já Suomâ koskâsâš luándusuojâlem- já luándumađhâšemoovtâstpargo puáđusin. Vandârdemkiäinu jotá ohtâlâs Pasvik-Aanaar -räjimuorâstuvâst, mii lii taam kuulmâ staatâ kuávlust (www.pasvik-inari.net). 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Aanaar siijđoh 
Juvduu rido jottee luándu- já kulttuurpálgátavluh muštâleh mainâsijd Juvduu ivnáás moonnâm ääigist. Amnâstâh lii nuurrumsahhiittâlmáin páihálijd ulmuid, Juvduu jotteid sehe kirjálâšvuođâst. Juvduu päälgis lii vuossâmuš já nubetohán áinoo luándupäälgis, mast teevstah láámeiddei anarâškielân. Kuvviittâsâst västid aanaarlâš taaidâr Merja AlettaRanttila .  
Juvduu, juuvâi juuhâ, lii Anarâšâipäikkijuuhâ. Juvduu lii lamaš ain kuáhtámsaje, já ko lii kuáhtájum lii meiddeisavâstâllum. Pálgá raavâtavluid láá čuákkejum mainâseh nuuvt Juvduu jottein,tábáhtusâin ko kuáláástmist-uv. 
Keessiv Juvduust puállurääsih lieđđejeh jásuávvileh paŋâdeh. Čohčuv riddoin já čaasij alne lihâdeh kuálásteijeeh já kokuávžur tuáppee kulloo rullâ páárgádmin. Ko ruške puátá, te suáhi- jásupevuovdij ivnáásvuotâ lii valjaa. Tälviv čyevvejum luándupäälgis lii älkkee jotteeđ, tobbeen puáhtá ihastâllâđ luándu muččâdvuođâ já ordeijee-uvks kuovsâkkâsah. 
Juvduu máddáábele rido kiäinu algâkeeči lii Saarikoskentiest, suullân kilomeetter keččin sämimuseo Siijdâst. Pálgá vuolgâsaje lii Saarikoskentie čižetpeln váhá ovdil MKTL kyeliviljâlemlágádâs. Aanaar kyeliviljâlemlágádâs uápistemkoolbâ maŋa kalga jotteeđ sl. 600 meetterid já tast maŋa puátá oovdeld siemin jolgâdâsâš, kogo päälgis juátkoo. Suullân 300 meetter maŋa päälgis jorgeet čižetkietân. Vuolgâsaajeest 2,2 kilomeetter keččin puátá oovdeld Akselláávu. Láávu kulen lii Njuámmilcoskâs kuuvl 550 meetter mätki. Pälgiskoskâ Solokuoškâst Njuámmilcoskâs räi lii čyevvejum já tot avrajuvvoo tälviv. 
Njuámmilcoskâs hiäŋgušalde maŋa Juvduu päälgis muhâttâl juuvâ taavaabele rido mield. Tobbeen kalga čuávvuđ oransijd uápistemmeerhâid. Njuámmilcoskâs kulen Juvduujuuvâ taavaabele riddoost lii tulâstâllâmsaje já ávusláávu. Suullân 100 meetter keččin láávust puátá oovdeld puásuiäiđi, já tast maŋa päälgis juátkoo 180 meetterid kidâ vandârdemkiäinui ratkuuttuv kuuvl, mast iärrán kiäinu Ocâmâš-tuoddâr oolâ. Njuámmicoskâs láávu kulen suullân 1,6 kilomeetter jotteem maŋa oovdeld puátá čievrâmaađij, mon mield kalga jotteeđ suullân 600 meetterid. Päälgis kiäzzu já juátká teermi pajas pecimiäcán já jotá E75/E4-maađij kuuvl váhá sämimuseo Siijdâ taavaabel. 
Kittâlmaađij piällást lii iästuttes päälgis Njuámmilcoskâs šalde kuuvl. Pálgá mield puáhtá jotteeđ išedeijee vieváin jorreestovlijn tâi párnáivávnoin. Pálgá taavaabiälááš koskâ Njuámmilcoskâsist Huáššijávráá já Huáššiaijuu kuuvl lii piddedum. 
Luándupálgá kovvejeijee Merja Aletta Ranttila(š. 1960) lii Suomâ tobdosumos sämmilâš kovetaaidâr. Ranttila lii šoddâmpegâlmâssân sämmilâšâin muštâleijee herkis kuvijnis já sárnuttelleelinopargoinis. Sun lii meiddei kuvvim ennuv sämmilâškirječällei pyevtittâs jásämikielâlâš oppâmateriaal. 
Stuorrâ koválâš pyevtittâs lasseen Ranttilalii olgosadelâm 1990 -lovvoost sämikielâlâš Ánde -párnáikiirjijd. Ive 1999olgosadelum pargo Jieijâs kove Merja Aletta Ranttilast tuálá sistestis meiddeitaaidâr jieijâs tiivtâid já kuuvijd. Ranttila lii taaidâvuođâstis kuorâttâllâmjieijâs pärnivuođâ tubdâmušâidis já reagistim meiddei äigikyevdilis aššiijd,tegu soođiijd já pirâskatastroofiijd. Soromielâlâš ivnij vyestitiäddun lii majemuiivij äigin puáttán uđđâlágán jalahâsvuotâ já čuovvâdvuotâ, mii uáinoo meiddeiJuvduu luándu já kulttuurpálgá kuvviimist. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Kiäinuh siijđoh 
Suomâst láá maaŋgâlágán kiäinuh nuuvt vátávâšvuođâs já kukkoduvvâs peeleest ko kevttimulmees peeleest-uv. Láá kesi- já tälvikiäinuh já kiäinuh ovdâmerkkân vääzinjotemân, čácáduvvâi mield vaandârdmân já pyeráin vyejimân. Uási kiäinuin láá uánihááh já älkkeeh, já suápih puoh luándu usteváid jottee iälšust huolâthánnáá. Motomeh kiäinuh láá kuittâg uáli kuheh teikkâ vátávááh, já tain jotteem váátá šiev iälšu já káártáluuhâmtááiđu. 
Anarâškielâlijn sijđoin láá oovdânpuohtum motomeh täin kiäinuin. Loopah Meccihaldâttâs tâi ton oovtâstpargotááhui tipšom vandârdemčuosâttuvvâi, nuuvtko aalmugmeecij, raajij siste jottee kiäinuh láá oovdânpuohtum 
suomâkielâlijn sijđoin 
jieškote-uv vandârdemčuosâttuv Reitit-sijđoin. 
© Meahciráđđehus 2017 
Juoge dán dieđu 
Raba fálu 
Raba fálu 
Aanaar siijđoh 
Aanaarjäävrist láá 10 luándukyelišlaaijâd:šapšâ, kuávžur, rávdu, suávvil, vuásku, puško, njäähi, ryevdikuálmihâš,ryevdikuálááš já vollâsâš. Ištâdum kyeleh láá ränisrávdu, muikku já jävriluosâ.Jäävri pessimloddevalje oovdâst tijpâlâš korrâ jäävri šlajâlâšvuođâ. Jäävristkávnojeh meiddei Jieŋâmeerâ šlaajah, tegu kárgučuhčá. Mađhâšeijee tááhustAanaarjävri lii mielâstuttee vandârdemkuávlu eromâšávt keessiv, ko čuoškah jámyevvireh mákkojeh hyenebeht jäävri pieggiis suolluin, ko nannaam pelni. 
Aanaarjäävri kuávlu pecivyevdih fäällih korrâ já kiäđgááseellimpirrâs. Meeccist puáhtá kuáhtáđ čuuvčá, riävská, kuácceelode tâiciskeválláá. Jaavrijn pessejeh čikšâ, kähtee, tuhtuu, tuáršu já kuálsi. 
Juvduu sudeh kiäsutteh tälviv kuoškkärigáá, já keessiv ton pááihui rotolágán ridoh fäällih pessimsaje aanaarlávt juurdâštijn uáli valjaasšlajâsâš loddevaaljan. Tobbeen puáhtá uáiniđ ovdebij lasseen snarttâl, njunjáluv, piehâin já čievčâ. Juvduu suohis riddoin mákkoo meiddei sorvâ. 
Meccilágán Aanaarjäävri eennâmvuáđu jášoŋŋâduv korâsvuotâ uáinoo šadolâšvuođâst. Riddomeeccih láá piegâcáimám peci-já suáhivyevdih, já kieddikeerdi haldâšeh košká kierdee toŋâseh, teguulâštooŋâs, čyemenjâš ađai vuorâččâsmyerji, juŋŋâ já etimâs. 
Juvduu kiäđgáás pecivyevdih fäällih haarvijdšiev soddâmsoojijd šaddooid. Pááihui vajâldeijee puáhtá kuittâg kuáhtáđoláttâs, ko huámáš et sun lii-uv šoddâm epitáválâš valjaas sajan. OvdâmerkkânJuvduu riddoin puáhtá kuáhtáđ säämikiđđâčalme, luhteeskaje tâikaarleväldisuábi.Superoto iäruttuvápirrâsistis vala eromâš šadolâžžân. Tobbeen šaddeh ereslasseen tesma,mietâmyerji já uáđđeetälvihâš. 
Ocomáá aalaaš lii ordârääji paajaabel.Ordârääji aldandijn piässááh muttojeh tuodârsuávváážin já loopâst muorâttisjolgâdâsân. Ocomáá spesiaalin lii härvinâš "idänkeulankärki". Tuoddâr alaččistkuáhtáá eres-uv tuodâršaddoid. Tah tuodâršadoh láá tuolbâtooŋâs, tuodârkiällu,kuorgâtooŋâs, kiärunlostâ já káránâsmyerji. 
© Meahciráđđehus 2017 
Juoge dán dieđu 
Raba fálu 
Raba fálu 
Lemmee siijđoh 
Mučis pecimeecih Lemmee leevi roobdâin lijjii merkkejum meccitipšoi pápáráid jo 1900-lovo algâiivijn. Fiijnâ meecih seiluuáákšu kuoskâhánná čuopâhánnáá, veikkâ 1920-lovo algâ rääjist muorah čuáppojii-uv eres Aanaarjávrán kulgee juuvâi riidoin. Luándu- ja aalmuglâšmeccikomitea oovdânpyehtim valmâštui ive 1953. Oovdânpyehtim siskeldij Lemmee vuáđudemvuávám, já kuávlu merhâšume vuáđudui juhâvyeme maaŋgâhámásâš luándumuččâdvuođáid já vuovdijd, moh lijjii šeštum. Lâi ihe 1956, ko Lemmee aalmugmecci lâi vuáđudum. Ton maŋa aalmuglâšmecci lii vijđedum kuohtii, já taan ääigi Lemmee lii Suomâ stuárráámus aalmuglâšmecci, já Euroopâ mittokaavaast-uv tot lii vijđes já kiänuttis meccikuávlu. 
Aalmuglâšmeeci vijđes vyevdi-, tuodâr- já jeggikuávluh, maid stuorrâ juuvah luádduh, fäälih eellimiävtuid stuorrâ šaddo- ja elleešlajâi miärán, main uási láá uhkevuálásiih já uccáá. Aalmuglâšmeecist lii stuorrâ merhâšume meid sämmilij kulttuuvrärbivyevi siälutmân. Ärbivuáválâš iäláttâsah tego puásuituálu, miäcástem já kuálástem kuleh aalmuglâšmeeci aargâpiäiván. Puoh tehálumos suojâlum kulttuurärbivuáválâš sajeh aalmuglâšmeeci kuávlust láá Sallivääri pygálysäiđi já tivvum rakânâsah ton aldasijn sehe puáris aassâmsaje, Gáppe Jon kieddi, Lemmeejuuvâ riddoost. 
Lemmee eromâšvuotâ lii kolle, mii lii čiähusist tuodâraijui teermijn. Lemmee kolle lii koivum jo ovdilgo aalmuglâšmecci vuáđudui – já ain lii koivum. Sierâahasiih kolleväldidmeh Lemmeejuuhân kolgee tuodâraijui riddoin já Morgamaijuu Kuldal já Kollehaammân, moh palvâleh tááláid vandârdeijeijd láigukámppán já ävđintuppeen, láá konkreetlâš muštoh kollekuáivum ivnáás historjást. Tovle Lemmee vuárukárbáh tolvuu fárustis piergâsijd já reiskaapijd kollekuáivoid – tááláá ääigi meid máđháliih peesih navdášiđ kárbást juhâvyeme enâduvâin. 
Jyehi ive suullân 10 000 vandârdeijed navdâšeh Lemmee meecitobdoost, luándu maaŋgâhámásâšvuođâst sehe ráávhust.Táválávt vandârdemmoheh tahhojeh aalmuglâšmeeci vuáđu-uásán ađai Lemmee mučis vuámán já ton taveviestârpele tuoddârij kollekuávloid. Aalmuglâšmeeci tuárispeln leijee ävđinkuávlu fáálá hárjánâm vandârdeijei áinoošlâjâsâš vandârdempirrâs. Lemmee aalmuglâšmecci väljejui Suomâ pivnohumos vandârdemkuávlun ive 2005 Erä-loostâ jienâstâsâst. 
Lemmee vuossâmuš aalmuglâšmeeci keččen lâi aanaarlâš Niilo Ranttila 1962 rääjist 1986 räi. Niilo Ranttila kavnâi viljâidiskijn vuossâmuš kolleitteeem, já tot algâttij kollekuáivoi potâlem Lemmei 1940-lovo loopâst. Aalmuglâšmeeci keččee aasâi perruinis Njurgoiluovtâ siijdâst, aalmuglâšmeeci rääjist. Niilo muštâlij aalmuglâšmeeci algâaaigijn näävt: 
"Aalmuglâšmeeci keččei paargon kullii huolâttâs- já vakšumpaargoh. Vuossâmuš vandârdemráhtuseh lijjii koškehiivsigeh já tulâstâllâmsajeh. Vakšumpargostis aalmuglâšmeeci keččee juuđij kolle-enâmij váldádâsâin ja juhâriidoin kuálástemluuvijd täärhistmin. Sust lâi fárustis lopevihko: lâi hitrub hoittáđ ääši nuuvt ete čaalij 8 evro árvusâš kuálástemlove oovtâ ookon ko ovdánij kerivuššâm já 7 euro sááhui peht. Tyellittälli puohlágán ohtsâšpargoh, tego staatâ kuosiguin servuustâllâm, kullii aalmuglâšmeeci keččee paargon. Staatâ uáivialmaah já eres árvuväldálâš juávhuh uápásmuvvii Lemmee kuávlun – čoođâčoolmâg kyessi lâi Hollând roonnig Juliana. Tälviv aalmuglâšmeeci keččee lâi meccipargoin. 
Aalmuglâšmeeci vuoššâmuuh iveh lijjii rávháliih: kolle-enâmij fastâ orrooh assii pirrâ ive váldádâsâinis, iäge máđháliih jottáám távjá. Sehe syemmiliih ete olgoeennâmliih vandârdeijeh kavnii aalmuglâšmeeci 1970- já 1980 lovoiääigi. Máđhálii stuárráábij meerij tááhust aalmuglâšmeeci keččee pargo muttui pirrâihásâžžân." 
© Meahciráđđehus 2017 
Juoge dán dieđu 
Raba fálu 
Raba fálu 
Aanaar siijđoh 
Äigikyevdilis ääših láá suomâkielâlâš viermipalvâlusâst. 
Noomah čäittih maaŋgânáál pääihi luándu já kevttim sierânâsjiešvuođâid sehe ulmui koskâsvuođâ eellimpirrâsis. Itä-Inarin paikannimistö -čielgiittâs uáivilin ij lah lamaš nommâ jurgâlusâi toohâm pic čielgim, mast jieškote-uv päikkinommâ lii vuálgus já maid tot uáivild. 
Säämi päikkinoomâin láá toohum ennuv suomâkielhammiittâsah, moh láá rievdâdâm algâalgâlii noomâ merhâšume. Ilmari Mattus lii toohâm merhâšittee pargo säämi päikkinoomâi tobdosin tohâmist já nomâlâssân algâalgâlij noomâi sajattuv maaccâtmân. Almostittum kirjeest láá aldasáid 8000 nuorttâaanaarlâš päikkinommâd. Aanaar tobdosumoseh já motomeh Čevetjäävri kuávlu päikkinoomah láá neelji kielân: suomâkielân, aanaarsämikielân, nuorttâsämikielân já tavesämikielân. 
Pargo lii uási suojâlemkuávlu hoittám já kevttim vuávám sehe säämi kulttuurärbivyevi kattim, mast meiddei Meccihaldâttâs kuáddá jieijâs uásild ovdâsvástádâs. Kirje lii almostittemtilálâšvuođâ maŋa vyebdimnáál Siijdâst. Kirje puáhtá luođiđ nuuvtá Meccihaldâttâs internetsiijđoin čujottâsâst www.metsa.fi/julkaisut > julkaisusarjat > Sarja A. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Lijjih tun algâttellee vandârdeijee teikkâ hárjánâm meeccistjottee, te täin sijđoin tun finniih ennuv ravvuid vandârdem várás. Ko vandârdemtááiđuh čoggâšuveh, te vaandârdmist šadda torvolub já vandârdusâin puáhtá navdâšiđ eenâb. 
Vandârdem já vajâldem láá pivnohis olgonlihâdemvyevih já astoääigi vandârdem lii Suomâst šoddâmin ain pivnohubbon. Taan ääigi jyehi niäljád syemmilâš läävee vajâldiđ ucemustáá 10 kilomeetter kukkosijd vandârdusâid já jyehi lovváád läävee vajâldiđ pirrâmpeeivi pištee maađhijd. Ulmuuh vandârdeh maaŋgâ suujâst. Vandârdem sáttá leđe veikkâba vyestitiäddu sisâpaargon. Vaandârdmáin puáhtá meid sávrudâttâđ teikkâ aiccâđ elleid já luudijd já navdâšiđ luándust. Uánihis vandârdem-uv jo virkosmit, já lii meiddei čaittum, et olgon liihâdmist láá positiivliih vaikuttâsah ulmuu fyysilii já psyykkisii tiervâsvuotân. 
Vandârdem ABC-sijđoh láá kuulmâ luándust jotteem ovdedeijee tááhu oovtâstpargo puáđus: Meccihaldâttâs, Suomen latu (suomâkielân) já Suomen Partiolaiset (suomâkielân). Sijđoh peividuvvojeh puátteevuođâst-uv tađe mield, maid vandârdeijeeh já lohheeh tuáivuh. Muštâl macâttâsluámáttuvváin (suomâkielân) tuoivuidâd tast, main vandârdemaašijn tun halijdiččih lase tiäđu sijđoid. Tun puávtáh meid adeliđ eres macâttâs sijđoin. 
© Meahciráđđehus 2017 
Juoge dán dieđu 
Raba fálu 
Raba fálu 
Vandârdemkáálvui valjiimist já kevttimist lii merhâšume, tondiet ko anokáálvu ubâ eellimtäävgi ääigi koleh luánduriggoduvvah. MIPS :jn puáhtá rekinistiđ, mon ennuv jieškote-uv anokáálvuh kulâtteh luánduriggoduvvâid ubâ eellimtäävgi ääigi kevttimkeerdij mield rekinistum. Mađe kuhheeb miinii anokáálvuid killáá, tađe ucceeb lii ton MIPS-árvu. Eres pyevtittâsâi já palvâlusâi pirrâdâhvaikuttâsâi mittáreh láá ovdâmerkkân čiđđâluoddâ, ekologisâš luoddâ já ekologisâš selgireppu.  
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Máhđulâš vyelgimsaje Päärtihist lii eres lasseen kieldâ toollâm Njihenjaargâ kärbislyeštimsaje. Määđhi loppâkeeččin lii Njižžjäävri kärbislyeštimnjuáidus. Määđhi puáhtá tiäđust toohâđ še nubijkulij. Vyelgim- já loppâkeeji koskâ lii maađij mield suullân 14 kilomeetterid. Tot lii tommittáá uánihis mätki, et jieijâs auto viežžâm vyelgimsaajeest lii máhđulâš veikkâ tuomâmmašináin – ko tuálvu tom ovdil vyelgim määđhi loppâkiäčán. 
Ko kiäinuiävtuttâs lii herkki korrâ pieggáid nuuvt Njižžjäävrist ko Aanaarjäävrist-uv, mätki váátá miällost tááiđu já hárjánem selvâniđ ollâ-uv páárui kooskâst. 
Päärtih–Njižžjävri -kiäinu puáhtá miälluđ kulmân sierâ version. Uánihumos kiäinu váátá tom, et kaajaak kalga kyeddiđ tâi keessiđ Aanaarjäävri Kálluvuoniist Njižžjäävri Láábbušluohtân. Kállumuáđháá paijeel lii huksejum kärbiskiäinu, mii lii 330 meetterid kukke. Uánihumos molsâiävtu kukkodâh lii 33 kilomeetterid. Vuovâs ijjâdemsaje puávtáččij leđe Láábbušluovtâst. 
Nubbe molsâiähtu lii juátkiđ määđhi Láábbušluovtâ lappâd Kuuva kanavan, já njuolgiđ tom mield Kuoškâvuoniižân. Talle kale kárttá miälluđ Kálbáiäävi syejettes taveroobdâ. Riddo syeijee tuše tavepiegâin. Kuuva kanava nommâ puátá Matti Kuuvast. Sun kuáivui kanava kuáivoin 1800-lovo já 1900-lovo jorgálduvâst. Kanava uánid määđhi 16 kilomeetterid ko jotá Kanavavuonâst Kuoškâvuoniižân. Kiäinu oleskukkodâh lii 42 kilomeetterid. 
Kuálmád já kuhemus molsâiähtu karva Pišternjaargâ. Taan molsâiävtu hiättun lii tot, et ton pellâst lii Pišter kárbáinjotteemtoorjâsaje palvâlusâidiskuin. Kárbáinjotteemtoorjâsaajeest lii še ävđintupe. Toos lii mätki Njihenjaargâst 25 kilomeetterid. Loppâmätki Njižžjáávrán já maađij pellâs lii siämmááverd. Aanaarjäävri já Njižžjäävri kooskâst lii uánihis Njižžkuoškâ. Ton lappâd piäsá älkkeht, ko kuoškân láá huksejum virdestivrejeijeeh já väzzimšalde. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Ko puáldimmuorâid ij taarbâš jođettiđ nuuvt távjá, te larmâ- já luoštâhááituh já máhđulâš eennâmvuáđu kuullâm kiäppáneh. Ko tun kiävtáh mätkivyeššee já puáldimmuorâid nuuvt šiäštulávt ko máhđulâš, te tun kepidâh puáldimmuorâi joođeetmist šaddee mirhâlâš kaasui já šoŋŋâdâhnubástus ovdedeijee čiđđâdioksidiluoštui mere. Pyellee muorâst já tuolvâ evvispápárijn luovâneh mirhâliih suovâkaasuh, nuuvtko čiđđâvety, PAH-ovtâstuvvah, hágá já tyypi oksideh. 
Tondiet ko meccipuálu cokkân älkkeht meccipuáluváruttâs ääigi, te tuulâ cokkiittem lii talle ain kieldum tulâstâllâmsoojijn-uv. Hormijguin riäidudum grillim- já mälistemkáttusij kulen tuulâ cokkiittem lii kuittâg ain loválâš. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Aanaar siijđoh 
Luándusuojâlemkuávluin pennuid kalga toollâd kiddâ.  
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Vandârdem ääigi harvii kiävá maggaargin varâlub luhottesvuotâ tâi pärtti. Maŋgii vandârdeijeeh iä ubâ smietâ muuneeld, et sijjân sátáččij keevvâđ mahtnii, ko ovdilgin ij lah keevvâm. 
Torvolâšvuotâaašijd ij kannat eissigin máttááttâllâđ eskin talle, ko varâlâš tile šadda. Vaarâtilálâšvuođâi haldâšem váátá ennuv hárjánem já hárjuttâllâm. 
Kalga jo muuneeld mättiđ árvuštâllâđ, magareh riiskah puáttee määđhist sátáččii leđe, já lattiđ nuuvt, et ij kaartâ vaarâtilálâšvuođáid. Kalga haldâšiđ maaŋgâlágán vandârdemtááiđuid, nuuvtko lyetittettee sundástâllâm, tuulâ cokkiittem, čácáduvvâi moksem, vuosâiše já syeje, ovdâmerkkân etikoođij, rähtim. Ton lasseen máátkán kalga mättiđ väldiđ fáárun anolijd torvolâšvuotân lohtâseijee anokáálvuid já väripurrâmâš já –juhâmâš. 
Rahttât viärráámus tábáhtume väärild, ele árvuštâl jieijâd iälšu pyerebin ko tot lii. Vääldi fáárun tuárvi lieggâ pihtâsijd, purrâmâš já juuhâmčääsi, kompas já tiäivás tuállee, tuárvi tärhis káártá, om. olgonlihâdemkáártá, enâdâhkáártá tâi Retkikartta.fi :st printtejum káártá já vuosâišekáálvuid (suomâkielân, pdf, 19 kt). Huolât hygieniast, amas puosâškyettiđ tâi eromâšávt jyelgih teikkâ häcci kohhuđ teikkâ puttâniđ unohâsávt. 
Luuvâ lase (suomâkielân). 
Veikkâ ličij-uv rahttâttâm ovdâkietân rahttâtmist kepidâm riiskâid muuneeld, te liijká määđhi ääigi sáttá keevvâđ miinii hemâdâsâid. Jis kárttá monnii varâlii tilálâšvuotân tâi parttâšuvá, kalga mättiđ árvuštâllâđ tiilees já toimâđ fiätulávt já rávhálávt. Taggaar tilálâšvuođâst lii iššeen, jis máttá adeliđ vuosâiše, koččođ iše, toimâđ olâttittee šooŋâst, piäluštiđ jieŋáid koččâmist jna. 
Mätkipuhelin, GPS-sajadeijee tâi lijgelyettim jieijâs tááiđuid sáttá šoddâdiđ puástu torvolâšvuođâ toobdâ, mii ij hyenes šoŋŋân mätkipuhelinviärmáduv uulâtmettumist já GPS aaku kuárrándijn lekken tuotâ. Vissásumos lii oppâđ piergiđ ain jieijâs raađijn já mušteđ, et luánduvuoimij vuástá ij kannat tuárruđ. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Njellim siijđoh 
Láá, mut toh iä lah maŋgâ, kiäh láá luhostum uáiniđ taid. Irâs kuobžâ (www.suurpedot.fi, suomâkielân) velttâl ulmuid. 
Njellim siijdâst maadânuorttiist orroo Apinavaara nommâ lii maaŋgâi mielâst oomâs. Pegâlmâs Säämi totkee T.I. Itkonen (1891 - 1968) muštâl noomâ mainâs Lapinmatkani-kirjestis (1991). Vääri anarâškielâsâš nommâ lii Čáháligvääri, mon madduuh láá mainâsist, mii muštâl vääri siste ässee piättáás ucc-párnáá hámásii hälddest – čáháliggeest. Taam huáđđoo puovtij hokâttâllâđ olgos nuuvt, et piejâi sovskammuu källee luámán, jeđe toos čáhálig tiäđuäŋgirisvuođâs tiet mana čuážžuđ. Ko čáhálig lii lavkkim kammui, te kaamuv loptejuvvoo eennâm táásán. Čáhálig ferttee adeliđ silbâruuđâid ovdil ko tot luáštoo maasâd vuálus. Sáámán puáttám syemmiliih iä iberdâm taam Tiänu kuávlust-uv tubdum mainâs pyereest já äddejii, et čáhálig meerhâš apina. Návt čáhálig väärist šoodâi Apinavaara .  
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Äijih siijđoh 
Lii lamaš vaigâd tutkâđ sämmilij puáris oskomâšmailm já ärbivuovijd, tondiet ko eellimvyehi já kulttuur muttojii kivkked ristâlii jurgâlittempargo já eres staatâlâš tooimâ keežild 1600–1700 lovvoost. Monniiverd ärbitiätu lii luhostum čogguđ, mut iänááš čuággein lijjii paapah já vieres kulttuur ovdâsteijeeh, kiäi tiäđuid kalga anneeđ epivisesin. Meiddei aalmugtieđâliih já arkeologisiih tutkâmušah láá adelâm tiäđu puáris sämmilii vuoiŋâlii kulttuurist. 
Sämmilij mailmkove mield olmooš já luándu lijjii ohtâ. Luándu lii lamaš sämmilij päikki, eellimvyehi, historjá já puátteevuotâ. Sämmilij, tego eres-uv tave aalmugij mailmuáinust ulmuu já luándu pyereestvaijeem lii kiddâ kuábbáá-uv uásipele täsitiädust. Tondiet ko luándu lâi ulmuu uási, sämmilij mielâst oroi, et luándu vyeimi lâi siämmást sii vyeimi. Ko ulmuu koskâvuotâ já täsitiäddu luándoin hiäjusmij, te ulmuu vyeimi kiäppánij. Sämmiliih kunnijâttii pirâstittee luándu já varjâlii tom, amas täsitiäddu tuárgistiđ. Ko syemmilâš agraarkulttuur uáinu lâi, et olmooš kalga jo-uv vuálániđ luándu oovdâst tâi väldiđ tom ristâlâšosko linjáá miäldásávt hiärrán haaldun, te sämmiliihkis keččâlii heiviittâllâđ luándun tom mutehánnáá. Luánduriggoduvvâid ulmuuh kevttii tuše tommit ko lâi tárbu, tondiet ko cevzim lâi kiddâ tast, maht luánduriggoduvvah uđâsmuveh. Meiddei taan ääigi sämmilii jurdâččemvyevist lii iänááš siäilum juurdâ ulmuu já luándu ohtâvuođâst já koskâsii sorjolâšvuođâst. 
Jieškote-uvlágán rituaaleh išedii toollâđ koskâvuođâ ulmuu siskiibiäláá já ulmuu pirâstittee maailmân sehe ohtâgâs já siärváduv tääsist. Toimâmáin tiätunáál já nuávditmáin lattimmaalijd já njuolgâdusâid ulmuuh arvâlii, et pyehtih vaiguttiđ luándun já ulmuu eellimtilán. Luándupalvâlem lâi sämmilij vuoiŋâlii ärbivyevist tehálii uásist. Immeelhuáđđooh lijjii luánduhaldâšeijeeh, tego äijihšooŋâ, piegâ, čääsi já pivdo immeel. Stuárráámus uási sämmilij seremoniain já rituaalijn lohtâsii iäláttâs hahâmân, eromâšávt miäccástmân já kuáláástmân. Sij pivdii uhrijguin šiev saallâs, já ko luándu adelij, te siämmáánáál ulmuuh kijttii skeŋkâiguin. Sämmilâš shamanism lii lamaš tääpi iberdiđ mailm já toimâđ tast. Mailm rááhtus hámmášui kuulmâ tääsist: vuáláá, koskâsii já paajaa mailmist. Vuáláá mailmist assii jaamišeh já kufittâreh, koskâsii mailmist ulmuuh já häldeeh já paajaa mailmist imeleh. Nuáidi lâi sämmilâšsiärváduv tehálumos jeessân, kii paijeentoolâi mailmoornig ulmui koskâvuođâst. Nuáidi pargon lâi ovdediđ siärváduv pyereestvaijeem. Sun lâi ohtâvuođâst tuonpiäláá mailmân, pyeredij pyecceid já ennustij puátteevuođâ. Sun torvodij miäcástem já kuálástem, suojâlij navdâšemkuávluid já oonij čalmeest luánduriggoduvvâid. Nuáidi tehálumos rituaalkálvu lâi nuáidirumbu, mon poccuu näähkist keldum cuozâ oolâ lijjii sargum myyttiliih kovoseh. Nuáidi vuájui traansin ruumbu iššijn já suu siälu vuolgij ellee häämist porgâđ pargoidis. Staatâväldi já kirkko tuššâdii tâi nistii já tolvuu meddâl sämikuávlust stuorrâ uási sämiruumbuin. Taan ääigi stuárráámus uási tuššâdmist šeštum sämiruumbuin láá vyerkkejum olgoeennâmlijd museoid. 
Äijih (lii tubdum meid nomâiguin Dearpmes já Horagállis) lâi sämmilij tehálumos immeel. Äijih adelij ulmuid eellim já suojâlij sii tiervâsvuođâ. Poolvâi haldâšeijen sun varjâlij ulmuid viärráás jiegâin talle ko sij vuolgii kuálástiđ já miäcástiđ. Anarâšâin lâi Aanaarjäävrist maŋgâ Äijih-nommâsiih pase palvâlemsajeh, tobdosumoseh tain Äijihjoorŋâst já Äijihjäävrist. Äijihist lâi kálgu Ákku . Ärbivyevi mield Äijih já Ákku lijjii paarâ. Täst ovdâmerkkân láá il. Aanaarjäävri Äijihkeđgi já Kálguvääri ton aldasijn, já Äijihjäävri Äijih já Ákku.  
T. I. Itkonen čáálá Suomen lappalaiset –kirjestis Äijihist: "Äijihist lii veeččir, moin tot šluávee viärráás jiegâid uáiván. Äijihstormâ addel ulmuid eellim, suojâl sii tiervâsvuođâ nuuvt, et jäämmimgin ij sii uhked suu tátuhánnáá. Tondiet ko viärráás jiegah vahâgiteh sämmilij meccijotteem já kuálástem já Äijih addel toid ánsášum ráŋgáštâs, te ulmuuh palvâleh suu ovdil iärrásijd (eres imelijd). – – Tavenuorttii-Aanaar puásuisämmiliih nomâtteh Äijih ‘poolvâi haldâšeijen', kii puátá putestiđ ááimu taavdâin. Päjän-äd'dä (Stormâäijih) vuájá vielgis polváin, selgistis lavkkâ, mast láá njuolah ađai aldâkkâsah, já kieđâstis kyehti vuovdân tiiŋgâ, tego muorâkoopah, main šadda čiärgádâh ko taid časka oohtân. Sun vuolgât arve, amas aldâkkâsah puáldiđ eennâm."  
Ááhust Itkonen čáálá: "Äijih kálgu lâi Ákku. Suu aassâmsaje, ij nuuvt pase já palvâlum ko Äijih, lii siämmáánommâsâš ollâ vääri Aanaarjäävri maadâviestâr riddoost, ton já Äijihjäävri kooskâst. Äijihsuollust jurdii, et tobbeen juuđij kuovđâšm jäävri vuálá Áákun, mađe mield toh ollâ pelikyeimih sárnudii nubijdis." Pieggalmai haldâšij piegâ já lâi merhâšittee eromâšávt tondiet, et sun puovtij jođettiđ poccuid nuuvt, et piejâi piegâ possoođ ohtânmaanoost siämmáá kuávlust. Pieggalmai ulmuuh láá uhredâm il. Aanaar Piegguáivist, suullân love kilomeetter keččin Aanaar siijdâst. Piäiváážân uhredii juhánâspeeivi já čohčuv. Čäcialmast ulmuuh tuoivuu maid kuás-uv lijjii vááijuv, ovdâmerkkân ruuđâid, kuudijd, kuolijd tâi majuvijd. Máttáráhkká lâi eellim enni já suu kulmâ nieidâ Sáráhkká , Uksáhkká já Juksáhkká lijjii meid merhâšitteeh eromâšávt nissoonvuotân, šoddâdmân já kuátán lohtâšum sämmiliih imeleh.  
Tobdosumoseh sämmiliih häldeeh já luándujiegah lijjii iärásij lasseen päikki-, čäci-, já meccihäldeeh, ulmui vajalâš stáálu , ulmuid porree já voorânjammee vuovru , luudij suojâleijee loddedžan , párnái paldattelleeh lávvaráddjá já skuŋkkâ , já eennâm vyelni ässee čáháligeh, kufittáreh já uldah . Sämmilâš mytologiast häldeeh já jieggâhuáđđooh lijjii ennuv, tondiet ko luándust jyehi ääšist lâi jieijâs häldee.  
"Sämmiliih palvâlii keeđgijd, pieijii taid imelin já vuoidii kyele já poccuu puoidijn, tanen ko ulmuu suuhâ lii taggaar, et kalga palvâliđ maidnii, veikkâ ij Imelist tieđe maiden." - Puáris sämmilâš almai S. Paulaharju mield Sieidi ađai palvâlemsaje lâi tehálii uásist sämmilij rituaalijn. Palvâlemsajeh lijjii távjá pirrâsist spiehâsteijee luánduhámmášumeh, moh lijjii älkkeeh iäruttiđ – ollâ källeeh, stuorrâ keeđgih, kuodduuh, muorâstuálpuh, suolluuh, käldeeh tâi tuoddârij aalaah. Keđgisiedih lijjii táváluboh ko muorâsieidih já ulmuuh onnii taid pasebin. Siijdâin lijjii jieijâs sieidih, mut siämmáánáál sieidih lijjii meid suuvâin, perruin já ovtâskâs ulmuin. Kuálásteijein, miäcásteijein já puásuiulmuin lijjii jieijâs palvâlemsajeh: kyelisieidih, koddesieidih já puásuisieidih. Kyelisieidih lijjii čaasij paaldâst, mecci- já puásuiulmui sieidih távjá vaarijn tâi tuoddârijn. Lijjii meiddei sieidih, main puovtij pivdeđ iše maaŋgâlágán táárbu várás iäláttâsâst hiäŋgááhánnáá. Sieidij merhâšume saatij muttuđ ereslágánin ko äigi kuulâi já iäláttâsah muttojii. Ulmuuh ellii táválávt palvâlmin sieidijd paihijdis alda, mut ovdâmerkkân Kittâl váldálii Taatsi sieidi ulmuuh pottii palvâliđ kuhes maađhij keččin-uv. Ulmuuh uhredij sieidijd, ko lâi tiäđust, et luánduvyeimih vaikutteh ulmui pivdoluukon. Vuáđunjuolgâdus mield tuše almaah ožžuu uhrediđ, mut láá tiäđust uhresajeh meid nisonij várás, nuuvtko Aanaarjäävri Niŋálâssuolluuh. Stuorrâ pasevuođâ tiet olmooš koolgâi aldaniđ sieidi kunnijâtteht. Ovdil piivdon vyelgim miäcásteijeeh monnii sieidi kuuvl áánnuđ läđisvuođâ já iše. Sij sattii meid koijâdiđ sieidist ravvuid ovdâmerkkân tast, kuus kulij kolgâččij moonnâđ. Sij luvâttillii toos paihijnoomâid, já mon noomâ eđâdijn sieidi lihâstij, te toho kulij lâi vuolgâ. Sieidi vuoidui kuolij vuojáin já ellei puoidijn já vooráin já te pivdui iše. Jis miäcásteijeeh finniiččii saallâs, te lopedui, et sij puávtáččii tast uási siäidán kijttosin. Kyelisieidi kijttii nuuvt, et puohtii toos skeŋkkân kuolij ooivijd tâi oles kuolijd. Sieidih vuáidojii kuolij vuojáin, čolijguin já njuovváin. Koddesiäidán puohtii kode čoorvijd, uáivi teikkâ motomin joba ubâ ellee já tom vuoidii kode puoidijn já vooráin. Puásuisiäidán puohtii pyeremui vuájánij kočâttâm čoorvijd, poccui taavtijd já tuoljijd. Maŋeláá sieidijd lii uhredum meid vijne, tubbáák, vuojâ, ruttâ já eres árvutiiŋgah. Ulmuuh jurdâččii, et sieidi finnee vuoimijd uuhrijn já hämmee toos uhredum ellein uđđâ elleid.  
"Lii hyenes šoŋŋâ. Mij keessip tääl uhrekuolijd. Jis koddep pyereest kuolijd, te kale vuoidâp tuu vuojáin. Kale tun, riäpu, lah tie ruostâm. Mut jis koddep pyereest kuolijd, te kale mij pyehtip tunjin vuojâ, já putestep tuu."  
"Jis koddep kuudijd, te stuorrâ muátučoorvijd mij tunjin pyehtip."  
"Jis koddep kuolijd, stuorrâ šaapšâ, te stuorrâ šaapšâ uáivi mij pyehtip tunjin."  
- Puáris lavluuh já mainâseh sieidijd S. Paulaharju mield 
Jis sieidi ij tiävdám kenigâsvuođâs palvâleijei, te tot saatij finniđ ráŋgáštâs. Sieidi roobdâst vuolâstui pittá luovâs, puohtum uhreskeeŋkah viäžžojii meddâl tâi sieidi puoldui. Sieidi saatij kuittâg talle čäittiđ vuoimijdis. Samuli Paulaharju maainâst kirjestis čuávuváá tábáhtuumeest: "Tiänulâš kuudij luosâ puáđustis já adelij uási siäidán-uv. Mut talleba keevâi nuuvt, et luosâ ij kuddum muádi piäiván. Tiänu almai suutâi, moonâi já caaimij suáhirisijguin imelis já pilkkedij: "Jieh tun lah mihheen imelijd! Veikkâ mun lam tuu vuoidâm vuojáin, jieh lah kyele adelâm."  
Ko kyelialmai oppeet moonâi puáđus kuuvl, te korrâ pieggâspälli posolij kárbá kommood, já uccást äijih ij hevvânâm. Hirmástum kyelialmai njaavâi keeđgi kuuvl pivdeđ, et tot ij liččii innig vaijaa."  
Tobdos sieidih Suomâst láá il. Äijih Aanaarjäävrist, Taatsi sieidi Kittâlist, kirkkopähti Muoniost, Outakoski koddesieidi Ucjuuvâst já Näkkäl sieidikeđgi Iänuduvvâst. Stuorrâ uási sieidijn lii tuššâdum, ko ristâlâš kirkko jurgâlitij sämmilijd ristâooskon. 
Käldeeh : Itkonen, T. I. 1948. Suomen lappalaiset vuoteen 1945. II osa. WSOY. Porvoo. Paulaharju, S. 1932. Seitoja ja seidan palvontaa. Suomalaisen kirjallisuuden seura. Pennanen, J. & Näkkäläjärvi, K. (toim.). 2000. Siiddastallan – siidoista kyliin. Inarin saamelaismuseon julkaisuja n:o 3. Jyväskylä. Pentikäinen J. 1995. Saamelaiset. Pohjoisen kansan mytologia. Suomalaisen Kirjallisuuden Seuran Toimituksia 596. Hämeenlinna. 408 s.  
© Meahciráđđehus 2017 
Juoge dán dieđu 
Raba fálu 
Raba fálu 
Máátkán šadda kukkodâh suullân kuttâ kilomeetter miälumáin mietipieggâuási njuolgist já vyestipieggâuási rido kuorâmáin. Kiäinu lii viehâ pieggâväldee. 
Cyerinjaargâ hiäŋgu päävti alne uáiná kuhás Aanaarjáávrán. Maccâmmääđhist ovdiibeln lii Aanaar markkân já ton tyehin paijaan váldálâš Ocomâš. 
Makken palvâlusah iä Cyerinjaargâst lah, iäge ubâ kiäinu pellâstkin. 
Kiäinu pellâst iä lah ijjâdemsajeh, et jieijâs teltta lii velttidmettum. 
Tállán vyelgidijn Aanaar kärbishamânist lii Juvduuvuonâ vyerdimin. Tot lii viehâ jolgis čäcikuávlu, já talle ko lii nuorttâpieggâ, te tot loptee älkkeht korrâ-uv párustuv. Suolluuh iä ennustkin faalâ syeje. Vuonâ taverido miälumáin piäsá vuossâmuu čuásáttâhân, Piälbáávuonâ tulâstâllâmkuátán. Mätki kuáđi luusâ lii čiččâm kilomeetterid. 
Piälbáávuonâst vuálgá merkkejum päälgis Piälbáájäävri kirho luusâ. Puávtáh luuhâđ lase kirho historjást já palvâlusâin. Piälbáávuonâ pottâ lii vuovâs saje pääcciđ iijân. Huámášiđ kalga, et vuonâ viestârrobdâ tállán luohtâpoođâ rääjist lii priivaateennâm. 
Piälbáávuonâst mätki juátkoo Hävdieennâmsuollui kulij. Toh láá kyehti. Vuoččin puátá oovdeld Jaamišsuálui, mii li Piälbáánjaargâ roobdâst. Toos lii mätki 3,5 kilomeetter. Mätki sundášuvá tavenuorttiinuortâs Hävdieennâmsuolluu kulij, kuus lii mätki nelji kilomeetter. Suollui lii tijpâlâš ruápsájeijee vuoddâseh, já toi tyehin ittee puigâmecci já ton siävŋusvuotâ. 
Suolluid laddim já tobbeen vazâččem lii loválâš, mut tulâstâllâm, leeirâ cegâttem já hävdimuštomeerhâi nuurrâm sehe kuáivum lii kieldum tegu eres-uv hävdienâmijn. 
Hävdieennâmsuollust lii innig kilomeetter miällummätki Äijihsuollui. Ollâ pähtisuálui uáinoo kuhás jyehi kulij, já tast lii šoddâm-uv ohtâ Aanaar kieldâ Aanaarjäävri tubdâlduvâin. Suollust lii ruggâ já porthááh tuálvuh ciägu pähtisuolluu čookán. Tobbeen lekkâseh šiev várduseh Aanaarjáávrán. Suolluu šadolâšvuotâ kolá uáli älkkeht, et jotteeh kalgeh pisottâllâđ sijjân uáivildum soojijn. Suollust ij lah tulâstâllâmsaje iäge ereskin potkâsaje palvâlusah. 
Äijihsuálui lii määđhi jorgettemsaje. Tobbeen puáhtá maccâđ maasâd Aanaar kärbishamânân, já talle maccâmmátkán čoggâšuveh njuolgist jođedijn kilomeettereh 12. 
Ko juátká määđhi Äijihsuollust nuortâs, te puátteš etappin lii Lyevisuolluu kárbáinjotteem-toorjâsaje. Toho lii mätki 7 kilomeetterid já kiäinuiävtuttâs mana maaŋgâi suollui kooskâ. 
Lyevisuollust lii Pecsuolluu kárbáinjotteemtoorjâsajan suullân 11 kilomeetterid, ko karva Kossâpecsuolluu mietipiäiván. Mätki mana suáluikuávlu čoođâ, mon maŋgâseh nabdeh Aanaarjäävri muččâdumosin. 
Maasâd Lyevisuolluu kulij kiäinuiävtuttâs mana määdi pehti, 9 kilomeetter miällum maŋa. Ko juátká määđhi tobbeen máádás, te kannat valjiđ merâkáártán merkkejum riddoväävli, mii jotá Karssuolluu máddáápele. Táágu pehti mätki Aanaar kärbishamânân šadda suullân 17 kilomeetterid. 
Ubâ kiäinuiävtuttâs kukkodâh lii suullân 60 kilomeetterid. Toos kalga väridiđ nelji peeivi. Jis kárttá toollâđ piegâ, te viiđâdgin peivi ij lah liijgás. 
Taat kiäinuiävtuttâs jotá Lyevisuolluu räi tegu Suáluikuávlukiäinu-uv. Vuossâmuu peeivi eetaap kukkodâhhân šadda 17 kilomeetterid. Taat uási lii viehâ herkki pieggáid. 
Lyevisuollust mätki juátkoo tavenuortâs Káhkusuolluu kárbáinjotteemtoorjâsaje kulij. Maaŋgah suolluuh syeijejeh piegâin. Uáivisuolluid já Viijmáá kalga karveđ piegâi mield jo-uv viestâr- tâi nuorttiibele. Peivieetaap kukkodâh lii 16–20 kilomeetterid kiäinuvaljim mield. 
Káhkusuolluu maŋa puáhtá tolliittiđ Kuátiluohtân já lopâttiđ määđhi toos. Mätki Kuátiluohtân lii tuše 9 kilomeetterid. Kuhheeb molsâiähtu lii juátkiđ määđhi Päärtihân jäävri taverido kuorâmáin. Huámášittee lii, et taat uási lii viehâ áávus maadâpieggáid. Määđhi puáhtá lopâttiđ Njihenjaargân, mast lii kärbislyeštimnjuáidus. Eetaap kukkodâh lii uánihumos muddoost 21 kilomeetterid. 
Määđhi oleskukkodâh lii ucemustáá 50 kilomeetterid. Toos kalga väridiđ ääigi aainâs kulmâ peeivi. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Njellim siijđoh 
Njellim kuávlu lâi 1900-lovo aalgâst häärviht aassum kuávlu. Njellim luhhui ton ääigi Paččvei siijdâ uássin. Paččvei sijdâ ulâttij Aanaarjäävri taavaapele rido räi kidâ Pärttihân. Ubâ Paččvei siijdâst lijjii tuše 14 táállud. Algâaalgâst Njellim lâi-uv tuše oovtâ táálu nommâ, mii lâi tááláá siijdâ peht rahtum. Njellim kuávlu ovdánškuođij já virkosmij 1920-lovvoost, ko toho rahtui maađij já stuorrâ čuopâdâsah algii. 
Piäccám kuávlu lohtui Suomân Soviet-Ruoššáin 1920 sooppum Tarto ráávhust. Uđđâ ohtâvuotâ Jieŋâmeerân leehâi ennuv máhđulâšvuođâid, moiguin ávhástâllâm vaađâi maađij rähtim. Maađij rähtim lâi algâttâllum jo 1916, mut rähtimpargo lâi ájánâm soođij tiet. Maađij Ruávinjaargâst Liinahamarin vuávájui tienuuvt, et tot jođáččij Njellim já Virdáánjaargâ peht. Ton ääigi maađij rähtim vaađâi ennuv pargovyeimi. Masa jyehi almai Anarist uásálistij rähtimuurkon. Maađij rahtui kuáivuiguin kuáivumáin, eennâm sirdui riláiguin tâi hiäppušijguin. Mađijpargeeh urkkodii čyeđe meetter kukkosijn kooskâin, moh kočoduvvojii palstan. Oovtâ palstaast porgáin ohtâ almai teikkâ kyehti. Muuneeld sooppum pälkki maksui tállân ko palsta šoodâi valmâšin já tast maŋa pargee peesâi pargeeldškyettiđ uđđâ palstain. Taat Jieŋâmeerâmađijin kočodum maađij valmâštui viijmâg 1931. Maađij puovtij täävvirjotoluv lasseen turistijd. Jieŋâmeerâ já Piäccám, "Tave Klondyke" láin eksootliih mätkičuosâttuvvah, moh hokâttillii mađhâšeijeid meiddei ologenâmijn. Šaddee tuuristviirdij keežild Virdáánjaargân huksejui mađhâšemtupe 1924 já leirimvijđodâh 1937. Mađhâšemtuuveest ijjâdii Jieŋâmeerân mađhâšeijee turisteh já sii lasseen meiddei valastâllâmkuálásteijeeh. Siđe várás valaba skáppojuvvojii laiguuttemnáál muáddi suuhâmkárbá já moottorkäärbis-uv. 
Aanaarjäävri pirrâsijn aalgij stuorrâsavotij äigi 1921. Taažâ-eŋglandlâš finnodâh ATIF lâi uástám 1915 Meccihaldâttâsâst 2 miljovn koldâmuorâd, tondiet ko Tave-Taažâst iä lamaš tuárvi meecih čuoppâm várás. Čuopâdâsâin lâi stuorrâ merhâšume ubâ Aanaar kieldâ ovdánmân. Ubâ enâmist lâi tárbu pargoid já pälkkipargo maajeeld Aanaar savotáid pottii pargeeh kidâ Pohjanmaast. Muorah jođettuvvojii tälviv Aanaarjäävri riddoid siäiludemsoojijd, kost toh jođettuvvojii keessiv kárbáiguin Virdáánjaargân, Paččvei luusmán. Kooldah vuojâttuvvojii Paččvei njáálmán Jakobsnesân rahtum sááhá kuuvl, kote onnii Tave-Euroop stuárráámus sááhhán. Maŋeláá uási muorâin sáhhájui Njellimist, mon kuávdážân lâi rahtum stuorrâ sáhhámlágádâs. 
Tälvisuáđi ääigi Piäccám nuorttâliih šoddii evakuistum eres soojij lasseen Pohjanmaan. Soođij nuuhâm maŋa Suomâ ferttij luovâttiđ Piäccám Sovietliiton, iäge nuorttâliih puáhtám maccâđ ärbivuáválijd aassâmsojijdis. Njellim lii ohtâ ton kuulmâ aassâmkuávlust, moh Suomâst čujottuvvojii nuorttâlijd. Njellimân värrejii ohtsis 35 nuorttâlâšperrud. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Taat mätki heivee luudijn perusteijei. Avveeljálmáduv čäciloddevalje lii viehâ riges. Tom puáhtá čuávvuđ Juurakkovuopaja loddetoornâst, mii lii nannaam pelni. Loddevalje uáinoo já kulloo pyeremustáá jieŋâi suddâmmuddoost vyesimáánu loopâst já kesimáánu aalgâst. Talle juhânjálmádâhân orosteh vuoiŋâstiđ páihálij luudij lasseen še tavas mannee kesilodeh. Ko läällim álgá kesimáánu pelimuddoost, te loddevalje jaskood já piäittáástâlškuát. Peivimääđhi kukkodâh lii suullân 10 kilomeetterid. 
Taan määđhi kukkodâh lii suullân 30 kilomeetterid já tot mana Aanaarjäävri stuárráámus suolluu Mahlad pirrâ. Čielgejum kiäinu lii viehâ suáijáá maaŋgâi suollui keežild. Enâdâh källeesuolluidiskuin lii kuorbâ, mut mučis Aanaar jávrienâdâh. Suollui luándu lii masa luándutiileest. Peesih, moid iveh láá kuáđđám persovnlâš stemppâlijdis, haldâšeh šadolâšvuođâ. 
Suáijáás luánduhamâneh kávnojeh valjeest potkâ- já ijâstâllâmsaijeen. Ijâstâllâm várás kalga leđe teltta. Kuávlust láá maaŋgah priivaattuuvááh, moi aldasáid laddim ij lah soválâš. 
Uáinámušâin tobdosumos lii Ollâ-Mávrá jieŋâkuovđâšm . Tun ohtâvuođâst lii Meccihaldâttâs ruggâ, tulâstâllâmsaje, muorâliider já koškehiivsig. Mahladist lii lamaš II maailmsuáđi ääigi saksalij faŋgâleirâ. Ton pasâttâsah láá vala tiettuumist Keđgičuálmist. 
Enâduvah láá kiäsutteijeeh ubâ määđhist. Jis haalijd uáiniđ olgoláá suollui paijeel, já jis iälšu keelijd, te puáhtá kuárŋuđ Väreháá oolâ. Ton čokke lii 130 meetterid jäävri čässuáivi paajaabeln. 
Määđhi kukkodâh lii ucemustáá 37 kilomeetterid, mut tot vana älkkeht kuhebân tállán, ko muhâttâlškuát suollui kooskâ. Mätki váldá ucemustáá kyehti peeivi. Avžuuttettee lii kuittâg väridiđ kulmâ peeivi tâi eenâb-uv, vâi kiergân uápásmuđ kuávlun olmânáál. Kiäinuiävtuttâs jotá jäävri uárjiuási kiäsutteijee suáluikuávlust, mast luánduhamâneh láá valjeest. Kiäinu lii suáijáá, mut tast láá še uásih, mast parustâh sáttá ilduđ korrâsin-uv. 
Mohe puáhtá toohâđ jo-uv mieti- tâi vyestipiäiván. Mietipiäiván vyelgidijn puáhtá tolliittiđ vistig Ollâ-Mávrá jieŋâkuovđâšman. Jieŋâ, mii kuovđâšm ponneest lii, ij suudâ keessivgin. Kiäinu jotá iänááš oosij suollui syejeest, mut Mooššinjorŋâ sáttá leđe pieggii. Mätki hamânist jieŋâkuovđâšmân lii käävci kilomeetterid. 
Mávrái maŋa mätki juátkoo Segis- já Kossâpecsuollu koskâsii čuálmi kulij. Vistig kalga moonnâđ Jäkäläselkä rasta. Ton maaŋgâid källeesuolluid lii pyeremus karveđ syeje pele. 
Iänážeh sundedeh määđhis Pecsuolluu kárbáinjotteemtoorjâsajan . Toho šadda mätki jieŋâkuovđâšmist uánihumosávt 13 kilomeetterid, já vyelgimhamânist Naŋŋânjaargâ keejist 21 kilomeetterid. Kárbáinjotteemtoorjâsaje lii vuovâs ijjâdemsaje. Tast láá kyehti kuhes ruugâ kárbái várás, ävđintupe, tulâstâllâmkuáti, vuoššâmkáttus (kaasu), 2 tulâstâllâmsaje, koškehiivsig já muorâliider. Teltastellei várás lii teltastâllâmsaje já muorâst ráhtum telttavuálááh. Toh tuálih telttavuáđu koškesin já putesin já adeleh täsivis vuáláá uáđimân kiäggáás meeccist. 
Mätki juátkoo čuálmi miätá tavenuortâs já hirmâd vijđes Skálluhoorŋâ roobdâst nuortâs Čuormâssuolluid. Riddosárgá čuávumáin juksâp vistig Čuormâssuolluid já tastoo Piehâinsuolluid. Mooššinjoorŋâ maŋa vyelgimhaammân lii-uv jo alda. Mätki Pecsuolluu kárbáinjotteemtoorjâsaajeest maasâd hamânân šadda 16 kilomeetterid. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Tave-Lappi Aanaar (www.inari.fi) Aanaar meccituálukuávlu 
Njellim čäcivandârdemkiäinu lii uáli šiev peivimätkičuosâttâh kanotijguin jotteid. Kiäinu vuolgâ- já nuuhâmsajeh láá Njellim siijdâ já ton palvâlusâi alda. Veikkâ kiäinu jotá-uv viehâ alda aassâmkuávlui lappâd, te tot lii uáli meccieennâmlágán. Riddoin iä aasâ ennuv ulmuuh. Riddomeecih láá luándutiileest já čääsih láá kirkkâdeh já rähtihánnáá. 
Kiäinu luándu lii Aanaar kuávlun tijpâlâš koškessiähá enâdâh pecimecijdiskuin, varijdiskuin já časijdiskuin. Luudijn ij pyevti leđe huámmášhánnáá tirlihháá já čuáđgi, mon vuobdâid uáiná tyelli tälli riddoin. Eres čäciluudijn puáhtá uáiniđ aainâs-uv tuhtuu já kuálsi. Meid čiehčâ, mii oro täälvi Afrika koskâuásist, máccá jyehi ive teehi piervâldiđ. Tom puáhtá kuullâđ tâi uáiniđ skirviittâlmin ollâgâsâst almeest. 
Kiäinu piällást oinuusteleh pasâttâsah puáris muorâamnâsij vuojâttem várás rahtum rakânâsâin. Toh láá šaddaaš 1920-lovvoost. Ton ääigi rahtui eres rakânâsâi lasseen kuhes vuojâttemränni Koskmuujäävrist Njellimjáávrán puáttee kooldâi vuojâttem várás. Čácádâhkuávlu meecih kieđâvuššojii vuossâmustáá taalvij 1924–1929 ääigi. Ton ääigi stuárráámusah muorah čuáppojii, já kooldah vuojâttuvvojii juuvâi já jaavrij mield Aanaarjáávrán já tobbeen Paččvei mield sááhá kuuvl Jieŋâmeerâ riidon. Museovirgádâh lii ovdiištâm vuojâttemrääni. Ton ooleest lii Meccihaldâttâs rähtim láávu já tulâstâllâmsaje, já meiddei Aanaar saavoothistorjást muštâleijee uápistemtaavluh. 
Kiäinu kukkodâh lii 14 kilomeetterid. Ton jotemân uážžu väridiđ ubâ peeivi iđedist algâehidân. Čääci luáštá kiäinu ääigi 27,8 meetterid. Enâmustáá tot luáštá, 17,6 meetterid, vuojâttemrääni peht Koskmuujäävri já Njellimjäävri kooskâst. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Aanaar siijđoh 
Pááihui joba 100 m kieŋâlis Aanaarjävri lii ohtâ Suomâ sturáámusâin jaavrijn. Vijđes joorŋâi lasseen Aanaarjäävrist láá joba 3318 suáluijid. Aanaar ääldis šoodâi, ko eennâmkorrâ vuájui 70 miljovn ihheed tassaaš. Aanaarjäävri ridoh láá kiäđgááh já ciägguseh, mut pááihui kávnojeh meiddei suáijáás luovtah já vuoddâseh. Eennâmvuáđu kiškánmeh láá meiddei jäävri uáli kuhes já kezis čuálmih, moh kočoduvvojeh nyerrin. 
Aanaarjävri (www.ymparisto.fi, suomâkielân) lii koorâs já iälánijdis peeleest väänis, mut luosâkyeleh láá valjeest. Aanaarjävri kolgâ Paččvei pehti Jieŋâmeerân, já jäävri luándutilán vaikutteh čäcitääsi heiviittâllâm šleđgâpyevtittâs várás. Ruoššâ já Taažâ algâttáin čäcitääsi heiviittâllâm ive 1948. Čäcialoduv molsâšuddâmkoskâ lii alemustáá kyehti meetter. Heiviittâllâm häittid kuolij kuuđđâm já čäciludij pessim. 
Juvduu kuávlu kovvejeh Juvduujuuhâ, Ocomâš já Juvduuvääri meccienâmeh siemin jávráidisgijn. Juvduuvääri meccijd já javrijd joteh maaŋgah pálgáh Aanaar markkânist já Aanaar - Kittâl -maađij pellâst. Vijđodâh lii uásild meccituálukiävtust, mut pááihui enâduv haldâšeh puáris luánduviđá meeccih já šelis jäävrih. 
Anarâšâi jieijâs päikkijuuhâ, Juvduu, norá časijdis vijđes tuodârkuávlust. Ton pehti kolgeh Menišjuuvâ, Lemmee, Fáášku já Kaamâsjuuvâ čääsih Aanaarjáávrán já tast ain Paččvei pehti Jieŋâmeerân. Juvduu Ryettikuoškâ já Supekuoškâ lává pegâlmâs puzzuvuoggâkuálásteijee paratiijsah. Njuámmilcooskâs oppeet lii mááinuh tast, et kihheen ij lah selvânâm tast kárbá kommáánhánnáá. Táválâš jottei Juvduu paaldâ mannee luándupäälgis muštâl mainâsijd já tubdâmušâid tien Juuvâijuuvâst já kulluuvâš Juvduu kuávžurist. 
Ocomâš (418 m) paijaan Juvduu pellâst já haaldâš enâduv meiddei Aanaarjäävrist kejâdijn. Tovláá aigij pase Ocomâš fáálá onnáá ulmui Aanaar kuávlu pyeremusâid várdámsoojijd jyehi kuávlun. Tobbeen puáhtá ihastâllâđ pirrâs javrij muččâdvuođâ já Juvduu kuoškâid. Ocomáá alaččist lii puáris puáluvaavtâ tuuvááš, mii lii tiivvun peivituuváážin. Peeivimaacâijotteemčuásáttâssân Ocomâš lii-uv iävtuittáá Aanaar kuávlu fijnásumosááid kullojeijee. 
Meid Piegguáiváš lii Aanaar vandârdemkuávlu enâdâhčuásáttâh, mast lii váárdus vijđes Aanaarjäävrán. Piegguáiváš lii lamaš ovdâhistorjallisii ääigi anarâššááid pase saje, mast lii kunnijâttum Pieggalmaa, piegâi haldâšeijee. Piegguáiváá tyehin lii Pieggâjävri, mii lii eromâš tuodârráávdu pivdemjävri. Pieggâjäävrist lii vandârdeijest máhđulâšvuotâ juátkiđ Pänituoddâr kuávlun. 
Avveel já Aanaar kooskân šaddee Myössäjäävrist kávnojeh Fennoskandia puárásumoseh peesih. Myössäjävri lii tobdos meiddei ciägu pähtilágán enâduvâinis já Kuobžâkuátikeeđgist. Vuovdân kupâlum Kuobžâkuátikeđgi lii hokâttâllâm mađhâšeijeid čoođâ aigij, já saajeest lii šoddâm penttâ tuuristpiivdus. Myössäjääri kuávlu jäävrih kiäsutteh astoääigikuálásteijeid. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Vandârdem vuolgâsaje lii Vuáskujäävri maadâviestâr čievâst. Auto puáhtá kyeđđiđ maađij vijđedum uási roobdân.  
Taat kiäinukuvvim jotá čácáduv mield vuáluskulij ađai kulgâmkuávlun. Uási jaavrijd ovtâstittee njeerijd puáhtá luáštádâttâđ miälumáin, mut pajaskulij miällum lii čuuvtij lussâdub. 
Mätki álgá kyevti kilomeetter kukkosijn jävrimađhijn Vuáskujäävri alne. Vuáskujäävri ridoh láá masa ollásávt staatâ enâmeh já rähtihánnáá. Uánihâš kuátku iärut Vuáskujäävri Riävskáluobbâlist . Keessimmyetki lii jäävri tavenuorttii keččin, jáávrán lyeštee aijuu uálgispeln. Keessimmyetki uáinoo jäävri oolâ jolgâdis linjen meeccist.  
Riävskáluobâl luáštá Källeeluobbâlâžân uánihis njeerrin. Tot ij toovât vaigâdvuođâid jotemân. Tot juuvâ koskâ lii tovle renskejum vuojâttem várás. Kaanoot livkkâl älkkeht keeđgij kooskâ jottee uálist.  
Källeeluobbâláá já Kođojäävri koskâsâš juhâuási lii nuuvt čáccáá já kiäđgáá, et tast ij peesâ čoođâ. Juuhâ luáštá 5,1 meetterid 240 meetter määđhist, já keeđgih puátih ohtânmaanoost oovdeld. Ärbivuáválâš keessimmyetki kávnoo luohtâpoođâst suullân 50 meetterid lusmeest uálgiskietân. Lekkum keessimmyetki nohá privat kärbisääiti šiiljon, já nuuvtpa ko rakânâs puátá uáinusân, te tom kalga karveđ uálgispeln. 
Kođojävri lii oppeet vijđásub čääci, veikkâ styeres taatkin jävri ij lah. Jo muádi kilomeetter miällum maŋa lii Kođojäävri luobâl . Luobbâlist čääci kulgâškuát kyevti väävli mield, main čižetpele väävlist lii eenâb čääci. Uáli lii nuuvt kiäđgáá já ciägus, et kaanoot kalga vistig vuojâttiđ čižetpele rido mield. Loopâst kaanoot vuojâttuvvoo puáris vuojâttemrääni vuáđu mield. Muorâšalde mield kaanoot lii keppis keessiđ vuoluupiäláá luobbâlân. Alodâhiäru jaavrij kooskâ lii 3,7 meetterid.  
Koskmuujäävrist kalga miälluđ jäävri taavaapele rido miäldásávt viestârân vuojâttemrääni kuávlun. Rido muorâin uáinojeh tyelli tälli fiskis meerhah. Toh mainâsteh, et Suomâ räjistielâs Ruošâ vuástá álgá tállân riddoost. Räjistiellâs siskiibel ij uážu moonnâđ, jis ij lah persovnlâš räjistielâslope. Lovettes ruámustem räjistiellâsân toovât táválávt ain koijâdâlmijd, moh sättih čuuvtij nubástuttiđ mätkivuáváámijd.  
Ridoi muorâin uáinojeh meid čoođgij ( Bucephala clangula) vuovdah. Vala mottoom ihelove tassaaš páiháliih ulmuuh šoddâdii čoođgij moonijd. Raavadvaljaas maneh adelii taarbâšlijd laseravâduvvâid kuhes täälvi maŋa, ko purrâmâšah lijjii iänááš kiäppánâm. Vala taan ääigi-uv ulmuuh stellejeh vuovdâid čoođgij várás.  
Koskmuujävri nohá ovdiištum vuojâttemrääni ton já ton uápistem- já vuoiŋâstemsaje peht. Uápistemtaavluin mainâstuvvoo Aanaar jo masa čyeti-ihásii saavoothistorjást. Tom kovvee meid uđđâsist rahtum "vuojâttemvaavtâ tupe", puáris maali mield rahtum rakânâs. Vuoiŋâstemsaje kulen kávnojeh peliláávu, tulâstâllâmsaje, koškehiivsig, pasâttâssaje já muorâliiter puáldimmuorâidiskuin. Toho piäsá autoin Njellimist, nuuvt et määđhi puáhtá joskâđ jo teehi, jis nuuvt haalijd. 
Miällummääđhi lii pyeri joskâđ vuojâttempuáđu čižetpele roobdân. Tast ovdâskulij kaanoot ferttee kyeddiđ, vistig pajas puáđušalde oolâ, tast paijeel, vuoiŋâstemsaje kuuvl já tobbeen ain ovdâskulij Njellimjäävri riidon. Mätki čoggâšuvá 370 meetterid, mut maađij lii täässiv.  
Määđhi majemuu uásist Njellimjäävrist lii máhđulâšvuotâ uápásmuđ nube maailmsuáđi historján. Saksalij já ryešilij sajaduvvah lijjii loppâive 1944 vuástáluvvâi Ryevdipoortâst, Njellimjäävri já Aanaarjäävri Pakšvuonnii koskâsii hiäŋgupähtileevist. Kaččâmhäävdih já taistâlemkyepih láá vala-uv uáinusist. Makken stuárráábeh taistâlmeh ton kuávlust iä lah ušom lamaš, tondiet ko saksalij juávhuh kiäsásiddii meddâl Avveel já Taažâ Jieŋâmeerâ hamânij kuávloid. 
Jävriuási määđhi nuuhâmsajan lii suullân neelji kilomeetter verd já aassum kuávlu álgá. Ridoi privatenâmijn láá peerâtááluh šiljoidiskuin. Paihijnoomah movtijdeh mielâkuvviittâs. Tot lii čielgâs, mast šaddeh noomah " Oovtpeesisuálui" ja "Ánnáá värppisuáloi". Mut mii lii taggaar noomâ tyehin ko "Čiärrumnjave"? Ja mast šadda táálu nommâ "Hellin Ihana"? 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Njellim siijđoh 
Ryevdiporttâ lii mottoom kezis luohtâ Njellimjäävrist, mon roobdâst pajanedeh ciägu källeeseeinih. Tom iärut Aanaarjäävrist tuše kezis kuátku, mon mield juuđij soođij ääigi strategisávt tehálâš Jieŋâmeerâmaađij Piäcámân. Tälvisuáđi ääigi rahtui cogâdemlinje Ryevdipoortâ já aldaaš Matjäävri koskâsáid enâmáid. Koskâráávhu ääigi Ryevdiporttâ cogâdui já ton aldásáid vuáđuduvvojii toorjâsajeh já maašinkivveerkuáđih ovtâsteijeehavdijdiskuin. Ryevdipoortâ kuuvl jotá merkkejum päälgis já tobbeen lii kuávlu suátihistorjást muštâleijee uápistemtavlu. 
Njellimjäävri já Koskmuujäävri kooskân rahtum vuojâttemränni čuážžu ton mušton, magareh stuorrâ savoteh lijjii 1920- já 1930-lovoin. Ton ääigi vuojâttem lâi áinoo kannattittee vyehi toimâttiđ muorâamnâstuv ráhtálâšvuođâ kiävtun. Vuojâttemraanij vievâst lâi máhđulâš vuojâttiđ kooldâid ain kuhheeb et kuhheeb maađhij tyehin já meččilub kuávluin. Museovirgáduv 1994-1995 ovdiištâm vuojâttemrääni kukkodâh lii 304 meetterid. Vuojâttemrääni kulen lii meiddei kopio ton áigásii saavoottuuveest. 
Suullân 30 kilomeetter keččin Njellimist lii kuulmâ väldikode räjiurrâ Myetkivääri. Suomâ, Taažâ já Ruošâ rääji ovtâstumsaje lii pivnohis vandârdemčuosâttâh eromâšávt tälviv. Myetkivääri lii räjistielâsist, já tobbeen jotemân taarbâš love . 
Mučis muorâst rahtum Njellim ortodokskirkko lii huksejum ive 1988. Kirkko lii palvâluskiävtust já tot lii áávus máđhálijd pirrâ ive. Trifon Piäccámlii possijdvajâldem porgemáánu loopâst jotá Njellimist Čevetjáávrán. Njellimist viättoo jyehi ive meid vástuááigán luáštádâttâm juhle, maslenitsa. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Aanaar siijđoh 
Puoh vijđoduv merkkejum kiäinuh vyelgih Aanaar markkânist tâi markkân aldasijn. Tärhibeh tiäđuh vyelgimsoojijn láá vuoluubeln kiäinukuvviittâsâi ohtâvuođâst. 
Aanaar aldakuávlu čuoigâmlätteeh tuállojeh ávusin kuovâmáánu pelimudo já cuáŋuimáánu loopâ koskâsii ääigi. Lätteeh tivoduvvojeh ohtii tâi kuohtii ohhoost. Kiđđâtäälvi čuoigâmseesooŋk kukkodâh lii kiddâ muotâtiileest. 
Luuvijd puáhtá uástiđ Paje-Säämi luándukuávdáást Siijdâst Anarist, Meccihaldâttâs Avveel palvâlemsaajeest já Meccihaldâttâš nettikäävpist (www.eräluvat.fi, suomâkielân) 
Luándusuojâlemkuávluin pennuid kalga toollâd kiddâ.  
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Aanaar siijđoh 
Aanaarjävri lii lamaš ulmui tááhustmerhâšittee kuávlu ovdâhistorjá rääjist. Aassâm pasâttâsah láá kavnum joba 9000ive tyehin. Puárásumos sämmilii aassâm lii tiäđui mield lamaš Aanaar kuávlustjo aldasááid 4000 ihheed tassaaš. Juvduuvandârdemkuávlust Uáđđivei riddoost láá lamaš tovlááh anarâšâitälvisiijdah 1400- já 1500-lovvoin. Tovláá sämisiijdâoornig ääigi sämmiliihassii taalvijd ohtsijn tälvisoojijn já värrejii kiäsán peerâkudij mieldkesikieddiijdsis. 
Aanaar kuávlust láá maaŋgah tovlááovdâristâlâš ääigi pase saajeeh, tegu Äijih já Ocomâš, sehe ristâlâš ääigimuštomeerhah, tegu Hävdieennâmsuolluuh já Piälppáájäävri meccikirkko. 
Aanaar markkân lii jotteemkiäinui luoddiärustjá lii lamaš ain ulmui já kulttuurij kuáhtámsaje. Tobbeen iäránuššii játeivâdii nubijdis kuálásteijeeh, pajeulmuuh, luánduiäláttâsáigápuáđuihárjutteijeeh, kollekuáivooh, taaidâreh, tuájáreh, mađhâšemirâtteijeeh jávirgealmaah. Puohhááid aanaarlijd luándu lii eellimpiirâs já stuárráámus uásiáigápuáđuin lohtâs mahtnii luándun. Onnáá peeivi Anarist historjá lii ain-uvmieldi, já tobbeen kuáhtáá vala taan tuoddârij tuompiäláá Säämi já eellim, miimäddiláá lii jo áigáá tassaaš lappum. Anarist láá meiddei uáli čepis páiháliihtuájáreh já taaidâreh, kiäi pyevtittâssááid puáhtá uápásmuđ markkin puuvdâin jápaajijn. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Lemmee siijđoh 
Ubâ kuávlu muččâdumos enâdâh haaldâš aalumglâšmeeci koskâuási: paijeel 70 km kukkosâš Lemmee, já ton pirâstittee Márástâh já Viibuštuoddâreh. Puáris pecivyevdih, magareh iä kavnuu kosten eres saajeest Suomâst, čiehih Lemmee juhâvyeme roobdâid. 
Aalmuglâšmeeci taveviestâr- já taveoosijn láá Skieččâmjuuhâ já Vášku. Enâduvvâst uáinojeh čielgâsávt taveluándu meerhah. Juhâvuomij pecimeecijn láá ennuv uánihááh já kossâ aaikah. 
Juhâvuomijd pajaskulij kuárŋudijn pecimeecih mulsâšuveh kuuloold suáhimeccin ja loppâ loopâst ruávis päljihâžžân. Tuoddâraalai alne puáhtá uáiniđ, mon koorâs luándu lii tavveen. Nube tááhust meiddei alemui aalai alne lii eellim, ja tobbeen sáttá uáiniđ uáli härvinâs tuodârlode, kiärun. Pajas kannat kuárŋuđ jo tuše mučis várdusij tiet, tastko šiev šoŋŋân tobbeen uáiná luuvij kilomeetterij kiäčán. 
Lemmee aalmuglâšmeeci enâdâhhân kuleh stuorrâ uássin meid vijđes jeegih. Uási jeegijn láá paijeelpesâmettumis kolmâkäldeejeegih. Máddáá Riemâšjuvskääiđi jeegih láá vijđes äävih. Riemâšjuvskääiđist jotá meid kuosâ vijđânemkuávlu taverääji. Aalmuglâšmeeci taveuási jeegijn puáhtá uáiniđ čuumâid, maid lavne já jieŋâ luávdih, ađâi poolsâid. 
Lemmee aalmuglâšmeeccist šaddeh ovdâmerkkân čuávuvááh uhkevuálásiih šadoh: aarnik, jegginartte, lyeiveeluhtee, tavehäldeelukkâ, kiäpuhäldeelukkâ, nuorttâkäiski, piikkisiemâ, kiemâpuálččimieđâš já kieddihäldeelukkâ. Kuávlust härvinâsah láá meiddei čäcisyeini, tuodârkiäikkoo já čievrâhaamiträäsi. Härvinâs ellein aalmuglâšmeeccist joteh ovdâmerkkân keeđhih já tyelli tälli kuumpih. 
Keejâ vorrâsumos l oddeaiccâmijd (www.tiira.fi, suomâkielân). Meccihaldâttâs Lundui.fi-viärmádâhpalvâlus fáálá taam palvâlus. Sijđo lii pyevtittum BirdLife Suomâ Tiira-loddeaiccâmvuáháduvváin www.tiira.fi. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Pänituoddâr siijđoh 
Avveeljuuvâ kolle-enâmijd kaavnâi virgálávt seenaat vuolgâttem tutkâmjuávkku čohčâmáánust 1868. Kollekuáivoi tuođâlâš kurgâlem Avveeljuuhân finnij ááigán kyehti kiilu kolle, mii lâi tuidum muádi oho ääigi čohčâkeesi 1869. Kuáivon láin oululâš Jakob Ervast já raahelâš Nils Lepistö, kiäh láin finnim opâidis Kaliforniast. Forgâ Avveeljuuvâst lâi čuátásâš almaijuávkku luhhoos iiskâdmin, já viiđâ ive äigin juhâpiällás pajanii suullân neljilov hirsâ- já lavŋetuuváážid. 
Juo ive 1870 staatâväldi huksiittij Avveeljuhâriidon haldâsemsaje, Kruunun Stationi, kollekuáivum kocceem já haldâšem várás. Ruuvnâ haldâšemsaajeest tärhistuvvojii kollekuáivoi uuccâmloveh, viekkejui kavnum kolle já perrui tast viäru staatân. Haldâšemsaje toimâlumoseh iveh lijjii 1870-1900, kuás tobbeen asâstellii enâmus muddoost 38 almajid. 
Avveeljuuvâ kolletoidemsoojijn pargeldii keessiv 1870 ohtsis 335 olmožid. Ko toos lasettuvvojii vala puoh virgealmaah, väldidmij omâsteijeeh, kollekuáivooh já pođoiulmuuh, orostellii Avveeljuuvâ kollekuávluin tuoi aigij 500 - 600 olmožid. Ko Aanaar jieggâregisterist lijjii talle 659 olmožid, saatij Kuldal leđe kaavpugij maŋa Tave-Suomâ stuárráámus čuákkipäikki. 
Avveeljuuvâ Kuldal ivnáás historján kulá meiddei ton toimâm kuovsâkkâstutkâmušâi toimâsaijeen iivijn 1882 - 1884. Ive 1882 Suomâ Tieđâakatemia algâttij näpikuávlu tutkâmohjelm, já toos kullojeijee kuovsâkkâstutkâmušah tahhojii kyevti täälvi äigin professor Karl Selim Lemström jođettâsâst. Piättârlávttáá alaččân huksejui sierrejum veškisraŋgâkäämi, mast kuittâg oovtâ iijâ huámášii čuovâsuonnjâr paijaanmin ááimun. Tutkâmušah juátkojii vala čuávvoo täälvi, mut uđđâ ááicuh iä finnâšum. 
Kuldal kevttim kiäppánij 1900-lovvoost, já 1920-lohon puáđidijn ruustigeh lijjii hyenes oornigist. Kuldalist čáállám Suomen Kuvalehti kuástidij válduviistán uđđâ perrâdâhkáátu ive 1931, mut mudoi visteh lijjii aaidârdhánnáá. Lapin Kultala Säätiö algust Kuldal visteh tivoduvvii Museovirgáduv kocceem vyelni iivijn 1972 já 1982. Aalmugviste, liäibumviste já äitti šoddii tivoduđ puáris čuovâkuvij vuáđuld, ko toh lijjii nuuvt hyenes oornigist. Visteh tivoduvvii olmânáál uđđâsist ive 2000. 
Válduvisteet suullân 100 meetter keččin lâi äiginis mottoomlágán kyevtvistásâš vijnetuuvááš. Tot kočodui meiddei krouvin, saluunan tâi purâdâmvisten. Ko kollekumestâs nuuvâi paasij vijneviste kuárusin já liäggásij. Majemuuh-uv hiirsah luptânii äiginis suovvân ááimun vandârdeijei ja kollekuáivoi tulâstâlmijn. 
Meccihaldâttâs huksij ive 1970 aalmugviste vuoluubel kyevtvistásii kámpá, mii tooimâi ävđin- já väridemvisten. Kámppá puolij ive 1995. Uđđâ tupe valmâštui ive 1996 válduviste nuorttiibel. Ton kyevti visteest nubbe tuáimá ävđintuppeen já nubbe väridemtuppeen . 
Mobergoja lii Čuđejuuvâ siemin uálgijuuvâš. Ton pirrâsist kollekuáivumtoimâ lii lamaš livkkáá juo paijeel 120 ihheed. Moberg Kuldal lâi algâalgâlávt kolleruukiuásusfinnoduv Prospektor Ab 1900-lovo aalgâst huksim tutkâmtoimâsaje. Maŋeláá tast láá lamaš maaŋgah kuivooh já finnoduvah. Tááláá ääigist aldasijn lii Avveeljuuvâ áinoo ruukipirrâdâh. 
Mobergoja kámppá lâi 1970-lovo aalgâst liäggásmin. Iivijn 1975 - 1976 já 1982 visteh tivoduvvii Lapin Kultala Säätiö algust. Tááláá ääigist visteh láá meccihaldâttâs hovdim vyelni. 
Puáris stuorrâ váldukámppáást tivodui uási 1970-lovo loopâst ävđintuppeen . Kámpá nube keeji pasâttâsah uáinojeh vala viste paaldâst. Ijâstâllâmviste, mii lâi pyereeb oornigist tivodui iivijn 1975 - 1976, mut tot puolij ive 1993. Ovdii maali mield huksejum uđđâ kámppá valmâštui 1999. Kámppá palvâl tááláá ääigis värdemtuppeen . Šiljo puáris stuorrâ suovâsáávnán šiettih ohtân muáddlov sávnod. 
Suáđigillâš Hannu Postila kuáivui Čuđejuuvâ pellâst Pahaoja puotâ kole juo 1880-lovvoost. Toimâ kuávlust pehtilui, ko Lapin Kulta Oy huksij toho toimâsaje ive 1925. Pahaojast tahhojii 1920-lovvoost vuossâmuuh maašinkollekuáivumeh. Tohon jođettuvvojii ryevdirađereeilah, näppivoovnah já lievlâvuoimijn tuáimee mašineh. Sreeviimij puátuseh paccii kuittâg heeitugin. Kolle finnâšui uccáá já keeđgih ettejii mašináin porgâm. 
Vistij lasseen tooimâst lii tááláá ääigist mušton puáris lievlâmaašin, mon iä kiergânâm väldiđ kiävtun ovdil Lapin Kulta Oy koŋgánem ive 1927. Lapin Kulta Oy nommâ ij kuittâg lappum historjáást, ko Tornion Olut Oy skappui jieijâs omâstusân noomâ kevttimvuoigâdvuođâ ive 1969. Tááláá ääigist Lapin Kulta lii aalmugijkoskâsávt-uv tobdos vuolâmerkkâ. 
Tááláš váldukámppá lii čuákkejum kyevti uásist. Kámpá juuvâpiälááš viste vuojâttui kilomeetter keččin Vuijeminhaara njäälmis. Viäskár čišetpiälááš täkkiviste sáttá leđe šaddaaš 1900-lovo aalgâbeln. Kámpá olgočievvâst lii Lapin Kulta Oy tooimâ áigásâš mäliskiälu virge toimâttâm reilâpittá. 
Pahaoja kámpáh liäggásii 1950- já 1960-lovvoin, ko kollekuávum váldutiäddu lâi sirdâšum Lemmei. Lapin Kultala Säätiö algust Museovirgádâh ornij 1970-lovvoost vistij tivvoom sehe káttus lievlâmašinân já Čuđejuuvâ hiäŋgušalde huksim. Čuđejuuvâst merkkejui meiddei 12 km kukkosâš päälgis Patatunturij kooskâ Avveeljuuvâ Kuldalân. 
Pahaoja visteh láá tááláá ääigist Meccihaldâttâs haldâsem vyelni. Válduviste nubbe keeči tuáimá väridemtuppeen já nubbe ävđintuppeen . 
Ryettikuoškâ lâi äiginis kollealmai aassâmpäikki já koskâmätkipäikki jođedijnis Kiro kylást ađai Avelist Kuldalân. Ryettikuoškâ lâi meiddei oovtâ peggeemus kollealmaa ađai Heikki Kivekäs peivinaharij čuásáttâh. Sun asâidui fastâässen Ryettikuoškân 1910-lovvoost. Kivekäs huksiittij tohon stuorrâ kámpá, hiävuštaali já naavit já njaaskâi piäldu. Lasseen sun vuáđudij sááhá já hevvâlistimruustig. Kollekuáivum ij loopâst kannattâm tobbeemgin já Kivekäs šoodâi sriijtâreeseept rievdâdmist faŋgâlân já jaamij tobbeen. 
Ryettikuoškâ viistijn lii válduviste tivodum vandârdeijei kiävtun. Mope visten kočodum tupe tuáimá Meccihaldâttâs huolâttâstuppeen. Moppe lâi italialâš-ruátálâš sirkussuuvâ nieidâ, kote fiäránistmis ohtâvuođâst šoodâi Sáámán já paasij teehi loppâahasis. 
Käldeeh  
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Aanaar siijđoh 
Aanaar vandârdemkuávlu luándu- já kultturčuosâttuvvah, merkkejum vandârdemkiäinuh já šiev kyeličääsih fäälih uáinámuš já porgâmuš jyehi iveääigi. Vandârdemčuosâttuvváid lii älkkee jotteeđ, mut ráávhu já sijvuuvuotâ lii meiddei finniimist toid, kiäh taggaar aibâšeh. 
Aanaar vandârdemkuávlu, kote ana sistees ennuv čácáduvvâid, lii naverčuosâttâh sehe uštei já uággoi. Kuávlu tobdosumoseh kuálástemčuosâttuvvah láá legendarlâš kuávžurjuuhâ Juvduu aaibâs markkân aldasijn já tiäđust-uv Aanaarjävri. Uštem kuálhis Aanaarjäävrist kesi-iijâ piäiváá čuovâst lii feerim, mon ij kuássin vájáldit – já mii puávtáččij leđe njálgásub ko jieš koddem vorâs šapšâ tâi suávvil. Šiev ubâ perruu uággumčuosâttâh lii Pieggâjävri suullân 8 kilomeetter keččin Aanaar markkânist. Ráávdui uággum ooleest puáhtá tulâstâllâđ Pieggâjäävri láávu kulen já puurrâđ evvisijd. 
Aanaarjäävrist uštemân taarbâš jo-uv kuálástemmáávsu (ohtâ stággu) (www.eraluvat.fi, suomâkielân) tâi Aanaarjäävri ( lopekuávlu nr 1580 ) virkosmittemkuálástemlove (maŋgâ stáágu) (www.eraluvat.fi, suomâkielân). Uágguđ uážžu jyehialmaavuoigâdvuođáin. Juvduujuuvâ já Aaanar vandârdemkuávlu kalvemjaavrij várás láá jieijâs virkosmittemkuálástemloveh ( lopekuávlu nr 1579 ). Lasetiätu luuvijn eräluvat.fi –sijđoin já Meccihaldâttâs palvâlemčuággáin. 
Aanaar vandârdemkuávlu kiäinui mield puáhtá vyelgiđ peivimáátkán kuávlu muččâdumos enâduvváid. Aanaar markkân aldasijn Juvduujuuvâ riddoid čuávvoo Juvduu päälgis (7,5 km) lii ohtâ pivnohumosijn kiäinuin Anarist, já tom puáhtá jotteeđ nuuvt, et kiäinust šadda riggee. Uási pálgáin láá čyevvejum já tuállojeh áávus meid tälviv. Piälppáájäävri päälgis (4,5 km) jotá puáris pecimeecij já mecciláádui čoođâ Piälppáájäävri meccikirho kuuvl. Ocomáá oolâ vist piäsá 9 km kukkosii pálgá mield. Vandârdeijee palhâšuvvoo loppâuási ciägu kuárŋumist – tuoddâr alne láá Aanaar čuálččáámusah uáinuseh kidâ Aanaarjäävri oolâ já Lemmeejuuvâ tuoddâráid. Kiäinui piällást láá tipšum tulâstâllâmsajeh já peivituveh, main peivivandârdeijeeh pyehtih vuoiŋâstiđ. 
Aanaarjävri, kote lii ohtâ Suomâ stuárráámusâin jaavrijn, fáálá merettes ennuv vuolgâsoojijd já kiäinuid. Jäävri kulen puáhtá vandârdiđ peivimacâi, mut puáhtá viettiđ veikkâ ubâ keesi – ige tallegin kiergân tutkâđ ko tuše uási ubâ jäävrist. Ridottes joorŋah, poskis čuálmih, tuháttij mield ponjepeesijd šaddee källeesuolluuh, kukken šiärrájeijee väärih já tuoddâreh mulsâšudeh miälloo uáinusist. Ráávhu lii vises. Aanaarjävri lii vijđes jorŋâidis keežild vátávâš čuosâttâh jävrimiälloi. Šiev jotteemniävvu puávtáččij leđe merâjotemân heivejeijee kaajaak. Aanaarjáávrán uápásmem lii älkkeb, jis čuávu valmâšin vuávájum kiäinuid . 
Toid, kiäh lijkkojeh jotelub jotemân, šiev čuosâttâh lii Juvduujuuhâ. Tom puáhtá lyeštiđ indiankanottáin tâi kuoškâkajakkáin, eereeb vildáht stuččee Njuámmilčoskâs. 
Aanaar vandârdemkuávlu oovtâstpargoirâttâsah uárnejeh maaŋgâpiälásijd luánduaktivitetijd jyehi iveääigi já fäälih ollâtásásijd ijjâdemsoojijd. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Pänituoddâr siijđoh 
Avveeljuuhâ kuulgijd čäcijyehheekuávlust Iänuduv Piäldutuoddârijn já tot kolgá Lemmee aalmuglâšmeecci máddááuási čoođâ já Pänituoddâr meccikuávlun. Puohnâssân juuvâ kukkodâhhân šadda 184 km. Juhâpellâst iä lah ässeeh eereeb mottoom táálu ovdil ko tot puátá Avelân, Aanaar kieldâ haldâttâhkuávdážân. Aanaarjáávrán lyeštidijn Avveeljuuhâ taha váldálâš njálmádâhkuávlu já páihálii loddeeparatiijsâ. Ko juuhâ kolgá asâhánnáá enâmij čoođâ, te ij ton riidon uulât avdoin ovdil ko Aanaar já Kittâl koskâsâš maađijjist Avveel Maatist sehe Kuttoor siijdâst. 
Suomâ tobdosumos kollejuuhâ kolgá ihečyeđe tuávážii kolleruámustem tábáhtussoojij já táálái kollekuáivumkuávlui čoođâ. Kollekuáivooh pargeldeh ain aktijvâlávt väldidmijdis uálgijuuvâi piälláin. Juuvâ ivnáás historjá piämmá mielâkuvviittâs já ton enâduvah láá ruámšáámuš muddoost ovdil juuvâ rávhudem já muhâttâllâm Avveel kuávdáá piälláin já juuvâ njálmádâhkuávlust. Eskin majemuu kuulmâlov kilomeetter määđhist juuhâ kobdán já tot finnee paldâsis ässeid. Loopâst tot vijđán neljihâškilomeetterij vijđásâš njálmádâhhân, mii šadda luhteelágán já suáhilágán suolluin já njaargâin. Tooid lii máhđulâšvuotâ uápásmuđ tuše časijmield. 
Avveeljuuvâ čääsih lyeštih Aanaarjäävri já Paččvei pehti Jieŋâmeerân. Aanaarjäävri luándutilán vaikut čäcitääsi heiviittâllâm, mii tahhoo Paččvei vyeimilájádâsâi čäcivuárhái tassiimân. Čäcitääsi pajanem algâkeesist áštá cuávis riddoin pessejeijee ludij pessim. Meiddei kyelinaaliijd čäcitääsi heiviittâllâm vaikut. Avveeljuuvâ njálmádâhgin ij šeštâšuu čäcitääsi heiviittâllâm vaikuttâsâin, mut liijká tot lii ohtâ merhâšitteemušâin Aanaar loddečuásáttâsâsâin. 
© Meahciráđđehus 2017 
Juoge dán dieđu 
Raba fálu 
Raba fálu 
Äijih siijđoh 
Vuossâmuid miärkkumijd Äijihsuolluu uhrekuovđâšmist merkkij 1800-lovo aalgâst pappâ já Säämi totkee Jacob Fellman. Fellman čaalij, et tutkâmušmađhijnis iivij 1825 já 1826 Äijihsuollui sun kaavnâi kuovđâšm, mon njäälmist lâi stuorrâ leeji poccuučuárvih. Uási čoorvijn lijjii siäilum nuuvt pyereest, et Fellman oskoi, et uhredmeh lijjii jotkum 1700-lovo räi. 
Kreeta Knossos palatsi kävnen tobdosin šoddâm brittilâš arkeolog Arthur Evans eelij Äijihsuollust mottoom peeivi keessiv 1873. Sun raportistij, et lâi kavnâm suolluu aalaa alda kuovđâšm, mon lättee lâi tievâ taavtijn já mon njäälmi peht lijjii asâttum poccuučuárvih peliriggee háámán. Neljilov ihheed määđhis maŋa Evans muštâlij, et lâi uáinám kuovđâšmist meid ulmuu, kuobžâ, kuumpi já keeđhi taavtijd. Tiätu lii oonnum epivisesin, tondiet ko majebijn tutkâmušâin iä lah kavnum ulmui iäge mainâšum ellei täävtih. Evans kaavnâi kuovđâšmist meid siilbâst rahtum, filigraanhervâttum nisonij kiäđáášriäggá, magareh iä lah kevttum Suomâst tâi eres saajeestkin Tave-enâmijn. Lii tiäđust, et tagareh čiiŋah kiävttojii 1200-lovvoost Ruošâ Kama- já Vytšegdajuuvâ kuávlust, kost kiäđáášriegis lii ušom šoddâm lonottemkäävpi čuávumužžân Anarân. Evans tuálvui kiäđáášriäggá fárustis Englandin Oxford Ashmolean Museumân, mut ivveest 1999 ovdâskulij tot lii lamaš čäittimnáál Sämimuseo Siijdâst, kost tot lii kuhesäigiluoihâttâsâst. 
Anarist šoddâm Ilmari já Toivo Immanuel Itkonen tohhii arkeologisijd já etnologisijd tutkâmušâid Anarist iivij 1910-12 ääigi. Suoi kavnáin Äijihsuollust poccui čoorvijd, čiđđâlum muorâpittáid já uásild puállám pessipittáid. Ive 1953 totkeeh Erkki Itkonen, Jouko Hautala já Matti Hako, kejâdii suolluu páihálii uáppá iššijn já kavnii Fellman kuvvim miäldásii kuovđâšm kuuvl, mut čuárvih tâi eres tuođâštusah oskoldâhlijn rituaalijn iä innig kavnum. Čuávuváá keerdi Äijihsuollust kuáivui Anja Sarvas ive 1968. Ton tove totkeeh pieijii naavcâid Äijihsuolluu maadâviestâr uási källeeluoddânmân, mast kávnojii ellei täävtih, čuárvih já päänih. 
Majemuuh arkeologisiih tutkâmušah Äijihjäävrist tahhojii ive 2006. Ton tove totkeeh halijdii kavnâđ oovdeb arkeologisij tutkâmušâi soojijd já čielgiđ, lijjii-uv suollust innig meerhah uhredmist. Puoh suolluu keđgiluámih, kuovđâšmeh já källeeluoddânmeh totkojii, já meerhah uhredmist kávnojii suullân love keđgiluámist, main puohâin totkeeh tohhii iskoskuáivumijd. Sij iskâdii tiebbin tääbbin meid suolluu eres oosijn-uv, mut tobbeen ij kavnum eres ko 1900-lovo šlaantih. 
Kavnum tävirijn iänááš lijjii ellei täävtih, päänih já čuárvih, maid tutkâmjuávhu osteolog analysistij jo suollust. Tähtimateriaalist lijjii kavnâmist kode/poccuu, kaaicâ/saavzâ, čuuvčá/hurečuuvčâ já tärhibeht miäruštâlhánnáá njomâtteijei já luudij täävtih. Täävtih hävdiduvvojii maasâd kavnâmsajasis, já tuše mottoom tähti valdui vuárkán jotkâtutkâmušâi várás. Maaccâtmáin totkeeh halijdii kunnijâttiđ sämmilij pase pääihi. Tavttijd tohhum radiočiđđâäigimiäruštâlmij vuáđuld Äijihsuollust lii uhredum 1300-lovvoost 1600-lovo räi. Suollust kávnojii meiddei Vasili Shuiski 1600-lovo aalgâst teddilittem silbâkopeekka já veškipeeldi pittá. 
Ive 2006 arkeologisiih kuáivumeh čäittih, et rituaaleh toimâttuvvojii iänááš Äijihsuolluu maadâviestâr uásist viestârân lyeštee teermist, siämmáá saajeest, mast meid ovdeláá lijjii tiiŋgah kavnum. Kode/poccuu taavtij, čoorvij já paanij stuorrâ meeri kovvee ellee tehálii uási sämikulttuurist. Kodde lâi tehálumos pivdoellee, já maŋeláá poccuu uási pelilojes päikkiellen šoodâi merhâšitten. Amnâstuv vuáđuld uhren láá tuhhim sehe ores- já niŋálâspoccuuh já meid nuorâ ohtâgâsah. Ellein iä ušom lah uhredum puoh pierguumus já tivrâsumos uásih. Kavnum čoorvijn lijjii ennuv stuorrânijbeest tâi eres pastelis nijbeest šoddâm luodah, moh iä oinum eres taavtijn. Nubben enâmustáá tähtiamnâstuvvâst lijjii saavzâ/kaaicâ täävtih já päänih. Saavzâtolâmist Aanaar kuávlust tuon ääigi ij lah tiätu, mut lii tietimist, et tot lâi tijpâlâš Varangi kuávlust, kuus anarâšâin lijjii aldaaš ohtâvuođah. Kavnâmij vuáđuld ulmuuh láá kuittâg toollâm saavzâid tâi kaaicâid monnii verd Anarist-uv. Oomâs lii tot, et Äijihsuollui iä ušom lah uhredum kyeleh. 
Äijihsuolluu rooli Aanaar sämmilij pase päikkin muttui kivkked 1600-lovvoost tađe mield, ko ristâlâš kirkko jurgâlitij sämmilijd. Jurgâlittempargo čokkelui, ko Anarân huksejui vuossâmuš kirkko Piälppáájáávrán ive 1646. Ristâosko puáttim sämmilij koskâvuotân lâi stuárráámus suijâ toos, et siijdâi siskiibiälááš oornig nubástui já sämmilij tovlái rituaalij toimâttem lappui. Uási anarâšâin kuittâg siäiluttii puáris oskomâšmailmis, tâi oosijd tast, ristâosko paaldâst. Äijihsuollui láá uhredâm ovtâskâs ulmuuh já suuvah ain 1800-lovo räi, já lii tiäđust, et uhresajan láá puohtum poccuu čuárvih vala 1870-lovvoost. Páihálii mainâsärbivyevi mield kuálásteijeeh läävejii leggistiđ Äijihsuolluu aldasijn Aanaarjáávrán šlaanti já tuáivuđ mietimield piegâid. Maađhâšmân lohtâseijee uđđâ täpikulttuurist muštâleh turistij suolluu juovân leggistem šlaantih. 
Äijihsuollust lii onnáá peeivi merhâšume sämmilij pase päikkin, arkeologisâš já mađhâšemsaijeen. Äijihsuálui lii merhâšittee uási anarâš kulttuuräärbi, já tot lii páihálâš ulmuid tehálâš etnisii identiteet tááhust. Äijihsuolluu láá iävtuttâm UNESCO mailmärbisaijeen ton kulttuurlâš áárvui tiet. Suollust jođedijn kalga árvustiđ já kunnijâttiđ ton kulttuurlii merhâšume. 
Käldeeh : Harlin, Eeva-Kristiina. 2007. Inari 53 Ukonsaari osteoarkeologinen analyysi.  
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Meid Njellim lii šiev algâttemsaje miälluimmáátkán. Täst oovdânpuáhtojeh kyehti sierânâs kiäinumolsâiävtu, peeivi mätki já kuulmâ peeivi mätki. Kuhheeb määđhist kalga rahttâttâđ ijjâdiđ nube iijâ jiečânâs, rahtum palvâlusâittáá. 
Kärbishamânist šadda mätki Speinnjaargâ kárbáinjotteemtoorjâsajan pajeláhháá vittâ kilomeetter. 
Kárbáinjotteemtoorjâsaje noomâ kiävtust lii lamaš táváliist stuárrâb molsâšuddâm. Lii táválâš, et aanaarsämmiliih päikkinoomah láá lädilum já rievdâdâm siämmást merhâšuumees. Härvinâšâb lii, et siämmáá saajeest láá kiävtust maaŋgah nomâttâsah. Kárbáinjotteemtoorjâsaje paldâsii njaargâ algâalgâlâš nommâ lii "Speinnjárga". Ton vuolgâsaijeen lii lamaš vaarjâglâš almai Spein Sarak ađai Sarak Svendsen. Puáris topografikáártást nommâ lii punnjâšum háámán Peiliniemi ađai merhâšuumees tááhust jo aaibâs eresin (tavesämikielân speeijâl lii speadjal já njargâ lii njárga). Aanaar čujottâs- já virkosmittemkáártást kárbáinjotteemtoorjâsaje lii oppeet noomáin "Lusmanuora" sämikielân Lusmenyeri. 
Njellimân puáhtá maccâđ jo-uv siämmáá kiäinu tâi karvemáin Lusmesuolluu. Suolluu karvem juátká maccâmmääđhi viiđâ kilomeetterist 14 kilomeetterân. Peivimääđhi kukkodâhhân šadda talle jo-uv love tâi 19 kilomeetterid. 
Kyevti peeivi kukkosâš mätki šadda, ko juátká Speinnjaargâst Tyllylahti kárbáinjotteemtoorjâsajan, mast lii teltastâllâmsaje. Määđhist kannat mukkâsiđ Addrâsnuáráážân tutkâđ ton taavaapiäláá saksalij nube maailmsuáđi áigásii faŋgâleeirâ. Faŋgâleeirâ rakânâsah láá jo iänááš mieskâm, mut maidnii leeirâst lii vala oinuumist. 
Vuossâmuu peeivi miällum kukkodâhhân šadda 22 kilomeetterid. Tyllylahti lasseen lii máhđulâšvuotâ ijâstâllâđ Ruopsis tuuvees, mii lii ton puotâ. Tot lii ävđintupe. Ruopsis tupe lii Aanaar čujottâs- já virkosmittemkáártást noomáin "Kaikunuora" ađai Kiäigunyeri. 
Kamessuolluu ferttee karveđ kezis čoolmij mield. Ij lah máhđuttem, et merâkuáskim sodâstâlâččij ááimust, ko taat lodde tiättoo merikoskâi jäävrist. Mätki juátkoo Korrâsuolluu já Kamessuolluu koskâsâš čuálmán, mon maŋa itá vijđes Čyetpecjorŋâ. Tääbbin kalga tutkâđ piegâ sunde, ko joorŋâ kannat karveđ syejebeln. 
Maccâmmätki Njellimân tábáhtuvá jo-uv Speinnjaargâ pehti tâi Čyetpecjoorŋâ paijeel Pihâšsuolluu uárjikiäčán já taavaapele Lusmesuolluu. Mätki Tyllylahtist Njellimân šadda suullân 30 kilomeetterid. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Taat mätki-iävtuttâs olá kuhás Aanaarjäävri koskâoosijd, já lii tondiet vátávâš, mut siämmást ennuv adelijee. Oho mätki váátá jo stuárráb vuávám tast, maid evvisijd já mon ennuv taid kalga väldiđ fáárun. Luhhoost jävričääci lii juvâttettee. Luuvâ lase juuhâmčääsist "Retkeilyn ABC" -uásist (suomâkielân). 
Šoŋŋâ puáhtá oho ääigi muttuđ čuuvtij, já toos kalga rahttâttâđ. Lieggâ já piegâtuállee káárvuid taarbâš, siämmáágo lieggâ kappeer já kistuid-uv. Liegâsvuođâtile puáhtá aainâš algâkeesi muttuustâllâđ huámášitteht. Puáhtá leđe joba 25 cekkid liegâs, mut puáhtá leđe še čuásidis kalšâd-uv talle, ko áimumasah puátih arktâlâš kuávluin. 
Vuossâmuu potkâsajan Jieŋâsuolluu kárbáinjotteemtoorjâsajan lii pajeláhháá vittâ kilomeetter. Jieŋâsuollust mätki juátkoo Jieŋâsuolluu čuálmán. Čuálmi pehti jotá ohtâ jäävri livkkáámusâin vaavlijn, et miälloo kannat pisottâllâđ meddâl koskâväävlist amas monnjâpááruh komettiđ kaanoot. 
Káártáh šleđgâhäämist  
Jieŋâsuolluu čuálminjäälmi kuávdoo lii lássá, mast lii z-kummel. Ton puotâ kalga meridiđ, kuábbáá pele vuálgá karveđ kuhes suáluirááiđu, mii iärut Skálluhoorŋâ já Cuobbuujoorŋâ nubijnis. Skálluhoorŋâ peeli lii karguu já čuuvtij heerkib pieggáid ko nuorttiipiälááš Cuobbuujorŋâ. Kärbisvävli mana Cuobbuujoorŋân, kost láá čielgâsuboh čääsih. Pieggân kannat valjiđ káártást uáinojeijee koskâmuu molsâiävtu. Miällum juátkoo suollui suoijim kezis čoolmijn Kärppätupa kárbáinjotteemtoorjâsajan. Jieŋâsuollust Kärppätupan (Poiduutupei) šadda mätki ucemustáá 17 kilomeetterid. 
Puoiduusuollust puáhtá tastoo juátkiđ määđhi tavenuortâs suollui koskâsijd čoolmijd čuávumáin. Suáijáás luánduhamâneh láá valjeest. Mätki Puoiduusuollust Kuorbâsuolluu taavaabel já maasâd Kärppätupan lii ucemustáá 27 kilomeetterid. 
Maccâmmääđhi puáhtá toohâđ ovdâmerkkân miälumáin Puoiduusuolluu Kärppätupast maadânuorttiinuortâs Tavesuolluu taavaabel, já tobbeen Tavesuolluu já Säittikeđgsuolluu koskâsii čuálmist Korrâsuolluu já Kejâdimnjaargâ koskâsii luovtâ kulij. Tobbeen piäsá tastoo Kamesnyere mied Kyeššipootân já tastoo Tyllylahti kárbáinjotteemtoorjâsajan (tâi Ruopsis tupán ). Tađe ovdil moonnâp Täyssinä ráávhu (i. 1595) räjiuurâ lappâd. Räjiurrâ čáittá Ruotâ já Ruošâ tovláá rääji. Mätki Kärppätupast Tyllylahtin lii 19 kilomeetterid. 
Tyllylahtist mätki juátkoo máádás já vyelgimhaammân kulij. Loppâmääđhi hämmejeh maaŋgah suolluuh. Muálkkáás kiäinu kukkodâhân šadda ucemustáá 10 kilomeetterid. 
Ubâ määđhi kukkodâh lii ucemustáá 78 kilomeetterid. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Aanaarjäävrist láá 3 318 suálujid. Suollui já lássái stuorrâ meeri taha jäävrist uáli muálkkáás, kiäsutteijee já še čájádittee. Muhâttellee riddosäärgis lii hirmâd kukke. Suollui ennuvvuođâst peerusthánnáá stuorrâ jáávrán šiettih še stuorrâ joorŋah, main stuárráámusah láá Skállujorŋâ , Cuobbuujorŋâ, Kálbáiääpi, Čyetpecjorŋâ já Äijihjorŋâ . Suolluin stuárráámusah láá Kamessuálui, Mahlad já Kossâpecsuálui, main láá jo jieijâs lááduh.  
Aanaarjáávrán láá merkkejum čuođij kilomeetterij mield kärbisväävlih. Kárbáinjotteem-káártán merkkejum väävlih láá uáivildum vuosâsajasávt moottorkárbáid. Miälloi, kote ocá suollui syeje, já kote puáhtá lihâdiđ cuávis já pááihui kiäđgáás-uv riddočaasijn, merkkejum väävlih iä heivii tagarin. Tain lii kuittâg ennuv ävkki, ko vävlimeerhâi vievâst jottee puáhtá sajostittiđ jieijâs sajaduv. 
Aanaarjäävri ij uážu kuássin pajeluvkeččâđ. Veikkâ vyelgidijn ličij kuálkki já jävri moijááččij, te šoŋŋâ puáhtá muttuđ jotelávt. Aainâš maaŋgâ peeivi maađhijn kalga rahttâttâđ toos, et máátkán kuleh še pieggiis já arvaas peeivih. Pieggân Aanaarjäävri pááruh pyehtih olleeđ nuuvt styeresin, et čaasij oolâ ij lah mihheen aašijd, já talle ferttee peivipuudâid viettiđ suollui syejeest. 
Kesiääigi čuovâ lii ijâppeeivi. Piäiváš ij lyešti ollágin kesimáánust. Iäskán syeinimáánu loopâst tot eelâš muádi tiijme ááigán almeroobdâ tyehin já iäskán porgemáánust peeivih uánnánškyeteh. 
Pajaldâsčääsi liegâsvuođâtile lii lieggâsumos muddoost syeinimáánu loopâst. Jorŋâčaasijn tot lii suullân 14–15 cekkid já cuávis luovtâin joba paijeel 20 cekkid. Porgemáánu pelimudo maŋa čääsi liegâsvuođâtile čuáskuškuát jotelávt. Čaasijn lihâdeijee kalga-uv váruttiđ Aanaarjäävrist čáácán karttâmist. Veikkâ kááijumliivih tolâččii-uv čässuáivist, te kolmum áštá jotelávt. Čäcijehhee pihtâs kevttim lii-uv avžuuttettee ain, ko čääsi liegâsvuođâtile lii vyellin. 
Kárbáinjotteempaje álgá kesimáánu aalgâbeln. Čoovčâ kulij monâdijn piegah lasaneh, já pieggâđ puáhtá oovtmano maaŋgâid peeivijd. Kárbáinjotteempaje nohá majemustáá roovvâdmáánu aalgâbeln, ko luovtah jiäŋuškyeteh. 
Aanaarjäävrist láá táválávt uárji- tâi tavenuorttâpiegah. Nuorijn, moh láá kuhes čuálmih suollui kooskâst, pieggâ punjâluvá nyere sundásâžžân. Tondiet čaasij alne jottee uážžu távjá hurgottiđ miäđás tâi čovgâdiđ vyestipiegân. 
Páiháliih ulmuuh lihâdeh jäävrist moottorkárbáiguin já astoääigikuálásteijein lii uuštâšmân uárnejum käärbis. Astoääigijotteeh pyehtih táválvt fiävrus mieldi, mii lii ohtuu tâi kuávttáá miällumnáál, stivrimpiergâsáin tâi luptimnáálvepsijn riäidudum merâkaajaak . Indiaankaanoot ađai ávuskaanoot ij heivii uáli pyereest návt ávus čassijd.  
Meccihaldâttâsâst lii jäävrist viehâ tievâslâš kárbáinjotteemtoorjâsoojij värmádâh astoääigijotteid. Aanaarjäävri suolluin iä lah käävpih, raavâdviäsuh iäge ereskin mäksimnáál palvâlusah. Tondiet jäävri oolâ vyelgee kalga cevziđ jiečânis. Meccitááiđuin tuulâ cokkiittem, mälistem, ijjâsajan orostem já sundedem láá velttidmettumeh. Mätkievvis kalga väldiđ fáárun, siämmáá ko ijâstâllâm- já tullâcokkiittempiergâsijd sehe eres tyejiniävuid. 
Eromâš tehálâš lii, et riššâsäägih já puhelin láá čäcijehhee skuápust, mii lii lummoost. Riššâsaagijn, puhelimest, evvisijn já ereskin piergâsijn, moh láá reiskäppiseehâst, ij lah mihheen aavhijd, ko toh kárgájeh kaajaak fáárust tâi sekkâ vuáju jävripoonán. Uápásmuu še " Retkeilyn ABC" torvolâšvuođâuásán (suomâkielân). 
Lieggâ já piegâtuállee káárvuh láá iävtuttemeh, veikkâ vyelgimpeeivi tuše t-päidi oroččij lemin tuárvi. Piäivášlaasâid taarbâs suoijiđ čoolmijd já piäivášvuoidâs suoijiđ liške. Čuoškâi já myevvirij várás taarbâš čuoškâvuoidâs. Čuoškah iä hettii čaasij alne, mut riddoost toh pyehtih leđe kiksen aainâš kesi-syeinimáánu jorgálduvâst. Čuoškah mákkojeh kuálhis saajeest, et kannat ucâluđ sajan, kost lii piegâjielâ. 
© Meahciráđđehus 2017 
Juoge dán dieđu 
Raba fálu 
Raba fálu 
Tave-Lappi Aanaar (www.inari.fi) Aanaarjäävri Natura-kuávlu, Vääččir meccikuávlu Kuávlu tipšo Meccihaldâttâs. 
Astojottee puáhtá toohâđ jäävri oolâ peivimaađhijd, mut jis äigi já haalu lii, te jäävri alne puáhtá leđe veikkâ ubâ keesi, ige tallegin kiergân eelliđ jyehi saajeest. Aanaarjäävrist miällum várás kávnojeh enâduvah nuuvt luudijn ko kyelipiivdost-uv perusteijee ulmuid. Aanaarjäävri vijđodâh lii 1 084 neljihâškilomeetterid já tot lii Suomâ kuálmádin stuárráámus jävri. 
Aanaarjävri luáštá Paččvei mield Baareetnsmeerâ Varjâvuonân. Jäävri čässuáivi lii sudes čääsi ääigi suullân 119 meetterid merâtääsi paajaabeln. Jäävri čäcitääsi heiviitteleh Paččveist Ruošâpiäláá vyeimilájádâssâin, mii lii Tiäbđookiävŋást. Cuáhásumos muddoost jävri lii vyesimáánu aalgâbeln, ko jäävrist lii vala jieŋâ. Talle ton čäcitääsi lii suullân 1,5 meetter vuoluubeln ko keessiv. Ko jieŋah suddeh vyesi-kesimáánust, te čässuáivi luptân jotelávt kesiääigi alodâhân. Čaasij alne lihâdeijee ij talle velttidhánnáá huámmáš ollágin heiviittâllâm. 
Aanaar vandârdemkuávlu 
Sijdâ - Sämmilâšmuseo já Paje-Säämi luándukuávdáš 
0206 39 7740 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Meccihaldâttâs já vandârdeijeeh láá oovtâst majemui iivij ääigi iäljáruššâm vandârdemčuosâttuvvâi pasâttâsâi mere já toi tovâttâm pirrâdâhvaikuttâsâi ucedem tiet ađai Roskettes vandârdem tiet. Meccihaldâttâs haalijd ucediđ luándu roskášume já pasâttâsâi enâdâhjoođeetmist šoddâm hááituid já lasettiđ šlajâttâllâmmáhđulâšvuođâid já kompostistem. Siämmást vandârdeijeid adeluvvoo máhđulâšvuotâ toimâđ pirrâduv pyerrin. 
Keevâtlávt roskettes vandârdem lii merhâšâm tom, et Meccihaldâttâs majemui iivij ääigi lii čokkim enâdâhčuosâttuvvâi pasâttâshuolâttem kuávlui puáttimvevlijd, kogo láá pasâttâsâi šlajâttâllâm- ađai ekosajeh. Vuoiŋâstemsoojijn láá siähálâspasâttâsliteh kepidum já kompostistemmáhđulâšvuođah já pasâttâsčuovviittemgis láá lasettum. Vandârdeijei vaastâ lii pyehtiđ jieš pasâttâsâidis meeccist šlajâttâllâmnáál ekosoojijd teikkâ tuálvuđ taid kieldâi paijeentoollâm šlajâttâllâmsoojijd kieldâ adelem ravvui mield. 
Ärbivuáválij vandârdemčuosâttuvvâi pasâttâshuolâttem toovât pirrâdâhvaikuttâsâid sehe njuolgist já mohe peht. Mohe peht vaikuttâsah šaddeh iänááš talle, ko pasâttâsâid ferttee jođettiđ meddâl meeccist maašinvuoimijn. Pasâttâsâi meccijoođeetmist šaddeh sehe larmâ já luoštuuh, main uási láá mirhâliih já uási oovded maailmvijđásâš šoŋŋâdâhnubástus. Meccijođettem keežild meid eennâmvuáđu sáttá kuullâđ. Njuálguvaikuttâsah, ađai vandârdeijei jieš tovâttâm vaikuttâsah láá kuávlu roskáštum já pasâttâsâi šoddâm puástu šlajâttâllâmlittijd. Njuálguvaikuttâsah šaddeh meid talle, ko elleeh kuáivuh pasâttâsliitijd já levâtteh pasâttâsâid miäcán. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Piilola päälgis lii vátávâš vandârdemkiäinu miäccáásvuođâs keežild. Vandârdeijest kalga leđe tooleeb vandârdemhárjánem já tast kalgeh leđe šiev mecci- já sundedemtááiđuh. Kiäinust láá uccáá jotteem helppejeijee ráhtuseh tegu pardalâsah já šaldeh, já juuvâid ferttee-uv iänáážin käälliđ rasta tâi lávkkuđ keeđgij mield. Kiäinu lii merkkejum Suomâbeln muorâstuálpuiguin já Taažâbeln maalâtiälhuiguin, moh láá muorâin tâi keeđgijn, sehe muorâoovsijn hiäŋgájeijee širottâsâiguin. 
Meeccist láá viehâ uccáá alodâhmuttuustâlmeh, mut kiäđgáás eennâmvuáđu hittood jotteem. Piilola pálgá raavâlâš vandârdemäigi lii kuulmâst neelji piäiván. Vissásumosávt kiäinu puáhtá jotteeđ kesimáánu pelimudo já čohčâmáánu loopâ koskâsâš ääigi ađai kiđđâtuulvij maŋa ovdláhháá ääinig myettim räi. Meeci tiileest lii pyeri koijâdiđ muuneeld Avveel palvâlemčuággást tâi Luándukuávdáš Siijdâst. Kiäinu ij heivii lihâdemiästuláid. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Kiäinu suápá meid algâttellee miälloid. Jaavrijn puáhtá hárjuttâllâđ miällum tekniik. Jäävrih láá uceh já ridoh ain alda, já nuuvtpa lii ain piegâsyeji. Uási jaavrij koskâsijn njeerijn já uccâ kuoškijn puáhtá miälluđ, uási ij. 
Keessim- tâi kyeddimmyeđhih láá nelji. Eennâmuásih lasetteh suotâs mulsâšuddeevuođâ miälumân. 
Vuossâmuš keessimmätki Vuáskujäävri já Riävskáluobbâl kooskâst lii älkkee, kukkoduvvâs peeleest 70 meetterid. Čuávuvâš keessim- tâi kyeddimmyetki lii Källeeluobbâláá já Kođojäävri kooskâst. Ton kukkodâh lii vááijuv 250 meetterid. Kuáđhu enâdâh lii uáli täässiv já viehâ älkkee jotteeđ. Kođojäävri luobbâl já Koskmuujäävri koskâsâš uási lii vaigâdub, tondiet ko riddo lii kiäđgáá já tobbeen šaddeh miestuuh. Älkkeemus lii vuojâttiđ kaanoot vistig puáris vuojâttemrääni uálán já keessiđ tom talle vuojâttemrääni mield vuoluupiäláá luohtân. Majemuš eennâmmyetki lii Koskmuujäävri já Njellimjäävri kooskâst. Táágubeht kannat miälluđ nevlipuáđu kuuvl luovtâ čižetpele roobdân, já keessiđ kaanoot tobbeen eennâm oolâ. Maađijluoddâ jotá šalde paijeel, já tast maŋa ovdiištum vuojâttemrääni paaldâst vuoluupiäláá luohtân. Tääbbin kaanoot kalga kyeddiđ, tondiet ko maađij vuáđđun lii tuše mooreen. Mätki šadda 370 meetterid.  
Kiäinu piällást iä lah palvâlusah, já nuuvtpa evviseh kalgeh leđe fáárust. Vuoiŋâstemsaajeest Koskmuujäävri já Njellimjäävri koskâsii kuáđhust puáhtá purâdiđ peevdi piällást, tulâstâllâđ já orroođ arvesyejeest, jis lii tárbu. Vuoiŋâstemsajan jotá maađij Njellimist, já nuuvtpa vandârdem puáhtá nuuhâđ jo tääbbin. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Halijdâh-uv muássuđ luándust ruuskijn, kuullâm enâduvvâin já laarmâst peerusthánnáá? Halijdâh-uv, et puátteš suhâpuolvâin láá siämmáálágán máhđulâšvuođah vandârdiđ teikkâ virkosmuđ luándust ko tust? Tun puávtáh vaikuttiđ tavoinâd njuolgist toos, mon ennuv tâi uccáá tuu tääpi toimâđ sreevee já muttá pirrâduv. Meiddei tast lii merhâšume, magarijd tävirijd tun skappuuh. 
Täin sijđoin tun finniih tiäđu vandârdem háitulâs vaikuttâsâin pirrâdâhân já tiervâsvuotân já ton lasseen vuovijn, moiguin taid puáhtá kepidiđ. Siemin láávháš häävild lii tuárvi pirrâduv šeštimân. Tot lävkki puávtáččij leđe veikkâ vandârdem vuávám já valmâštâllâm: 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Piälppáájäävri meccikirkko siijđoh 
Aanaarjäävri pirrâs láá juo ton tovláá rääjist asâttâm anarâšah. Anarâšâi tehálumoseh iäláttâsah lijjii kyelipivdo já meccipivdo. Puásuituálu lâi uceslágán, já poccuuh kiävttojii iänááš kädisergin já fiävrun. 
Anarâšâi eellimvuáhán kuulâi ihásâš varriistâllâm. Kiiđâst čoohčân perruuh varriistellii aassâmsaajeest nuubán meccipivdo já kyelipivdo čuásáttâsâi mield. Tälviv perruuh já suuvah kuittâg čokkânii siämmáá aassâmsajan ađai tälvisiijdân. Tälvisijdâ lâi sosiaallâš eellim kuávdáš, kuus meiddei kävppijâsah, paapah já viärutteijeeh pottii iäránuššâđ. Aanaar tälvisijdâ sirdui 1600-lovo aalgâkeččin Piälppáájáávrán, mast šoodâi Aanaar kuávdáš kuhes ááigán. 
Nuuvtpa lâi-uv luándulâš, et Aanaar vuosmuš kirkko huksejui eidu Piälppáájáávrán. Sundee uážui ive 1642 meriruuđâ já rijjâ vuoigâdvuođâ huksiđ mučis muorâkirho. Kirho muččâdvuođâst iä lah siäilum tiäđuh ige tot lamaš sturáuduvâs peeleest (6,9 x 5,5 meetter) kappelist stuárráb. Juo tállán valmâštumes maŋa tot lâi liijgás ucce anarâšâi tárboid. Meid paapâ finnim päikkikoodán lâi vaigâd, ko sunjin ij lamaš fálusist olmâ aassâmsaje. Pappâ kolliistâlâi-uv Anarist tuše ohtii tâi moddii ivveest. 
Kirhomiänuh lijjii tallaa ääigist merhâšittee tábáhtus. Toh pištii tälviv ohhoost pelnub ookon já keessiv kyevtist kuulmâ piäiván. Ton ääigi ulmuuh assii kirkkotuuvijn, moh lijjii huksejum kirkkokiädán. Kirhomiänui ohtâvuođâst hoittájuvvojii vuoiŋâlâš aašij lasseen meiddei eennâmlâš ääših: pappâ já lukkár čuovviittii aalmug já máttááttii párnáid, uárnejuvvojii markkâneh, nurrui viäru já távjá meiddei čokkájuvvojii keriveh. 
Uđđâ kirho huksim šoodâi äigikyevtilâžân 1700-lovo pelimuddoost, ko puáris kirkko lâi peessâm liäggásiđ masa viirrâmtilán. Piälppáájävri tááláá kirho huksimpargoh algâttuvvojii ive 1752, já tot valmâštui ive 1760. Uđđâ kirkko huksejui vissâ-uv puáris kirho oolâ, nuuvtko tallaa ääigist lâi vyehin. 
Kirkko lii häämis peeleest masa täsiverdisâš ristâkirkko. Stuáruduvvâs peeleest tot lii tave-mäddisundeest 14 meetterid já nuorttâ- viestârsundeest 13,6 meetterid. Viestârriistâ jotkân huksejui 1760 - 1766 kiällustaappâl, mon vyeliuási tuáimá kirho viäskárin. Luuptah láá tave- já viestârriistâin. Juovviis kirkkoeennâm pirâstit čeepiht rahtum sibžesäiđi. Kirho aldasijn ij lah hävdieennâm, ko jaamižeh hävdiduvvojii piäđui keežild Äijihjoorŋâ Hävdieennâmsuolluid. 
Kirkko aitârdui kuhes ääigi merikooskâi, mut 1800-lovo pelimudo maŋa ton hoittám kiäppánij. Kirkko peesâi-uv liäggásiđ nuuvt čuuvtij, et tiivoodmist luoppui viijmâg ollásávt. Uđđâ kirkko meridui huksiđ pyerebij jotteemohtâvuođâi pellâs Juvduu njáálmán, kuus tááláš Aanaar markkân lâi šodâškuáttám. Ko uđđâ kirkko valmâštui ive 1888 paasij Piälppáájävri kirkko meddâl kiävtust. 
Piälppáájävri kirkko valdui uđđâsist kiävtun ive 1940. Aanaar markkân kirkko lâi tuššâm ovdláhháá siämmáá ive tälvisuáđi pommittâsâin, já Avveel rukkoosvisteest lâi rahtum koskâpuddâsâš kirkko. Aanaarliih kuittâg meridii toollâđ jonsahpeivimmeelpalvâlus Piälppáájäävrist. Tast šoodâi ärbivyehi, mii juátkoo ain-uv. Tááláá ääigist kirhoost uárnejuvvoo immeelpalvâlus meid pessijái. Vihkâmkirkkon-uv tot lii viehâ piivnoh. 
Kirkko lii lavváin rávhuiduttum toovlášpasâttâs. 30 - 40 kirkkotupeed já pappâl, moh láá lamaš kirkkokiedist láá lappum masa ollásávt. Museovirgádâh tivodij kirho ärbivuáválâš pargovuovijguin 1975 - 1976. Tast maŋa kirkko lii tivodum já pyeredum merikooskâi. 
Kirkkokiedi šaddošlajâstâh lii valjaa, já Meccihaldâttâs lii ráhtám toos hoittámvuávám. Kirkkokieddi lii nijttum ain loppâkeesist pälhittispargovuomijguin ive 2000 rääjist. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Aanaar siijđoh 
Ävđintuuvijn puáhtá ijâstâllâđ iijâ tâi kyehti, täärhib tiäđu tuuvijn finniih tupetiijpah-siijđost (suomâkielân). 
Láigukámpáh väriduvvojeh ollásávt jieijâs kiävtun Lomarengas/ V illipohjola (www.villipohjola.fi, suomâkielân). 
Aanaar vandârdemkuávlu oovtâstpargoirâttâsah uárnejeh maaŋgâpiälásijd luánduaktivitetijd jyehi iveääigi já fäälih ollâtásásijd ijjâdemsoojijd. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Piilola pálgást ij lah avžuuttettee jotteemsunde, ko kiäinu puáhtá jotteeđ siämmáá pyereest mäddin tavas ko tavveen máádás. Älkkeemus vyehi vandârdiđ Piilola pálgást lii jotteeđ tom ovdâsmáŋás, ko kiäinu loppâkeejih tavveen já mäddin lává maađijmield jođedijn kukken nubijnis. Almoliih jotteemohtâvuođah iä aaibâs ovtâstit loppâkeejijd, mut páiháliih mađhâšemirâtteijeeh fäällih sáttupalvâlusâid. 
Täst Piilola päälgis lii juohum oosijd ijjâdemmáhđulâšvuođâi mield mäddin tavas, Suomâst Taažân. 
Piilola päälgis lii merkkejum Suomâst čuovjis muorâstuálpuiguin. Taažâbeln kiäinumerkkân láá čuovjis maalâmeerhah muorâin sehe čuovjâdin máálájum, muorâovsijd heŋgâstum meerhah. Piilola päälgis lii valdum kiävtun kesimáánust 2009, já kiäinust láá ain-uv uásih iänááš Taažâbeln, moh iä lah vala čielgâsávt pälgislum. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Pänituoddâr siijđoh 
Pänituoddâr kuávlu källeevuáđu kulá iänáášSäämi granuliitstielâsân, mii olá Tave-Taažâst Suomâ Säämi pehti Kuáládâhân.Granuliit taha uccááraavvâdlâš já suvrâ šaddoeennâm, mii ij addeelmáhđulâšvuođâid meendu maaŋgâpiälásâš tâi riges šaddodâhân. Meccikuávlu juáhásiänááš taveuási tuodârkuávlun já maadâuási värikuávlun. Meccikuávlu alemustuodâr lii pänituodâr (531 m). 
Kuávlu čääsih kolgeh iänááš Aanaarjáávrán, miikulá Paččvei čácádâhân. Avveeljuuhâ uálgisuorgijnis lii meccikuávlu tergâdumosjuuhâ. Jaavrijn merhâšitteemusoh láá Pännijävri, Kaareehjävri já Rávdujävri.Eennâm luptânem lii toohâm ton, et majemuu jieŋâpaje maŋasiih merâpojij meerhahláá tááláá ääigist joba 152 m paajaabeln meerâ. Avveeljuuvâ Ryettikuoškâriddostelligeh láá šoddâm merâpojij ääigi. 
Jieŋâpaje maŋasâš ääigi kuácceevuovdij jásuáhivuovdij vijđesvuođah láá čuuvtij molsâšuddâm Pänituoddâr kuávust. Tááláškuávlu lii tiijpâlâš Aanaar Säämi kuorbâ pajoseennâm, mast rantus šaddošlaajahláá čokkânâm stuorrâ juuvâi leevijd. Ohtâ fijnásumosijn juhâpiällái šlaajâinlii kaarleväldisuábbi, mon Linné äiginis nomâttij Ruotâ kunâgâs Kaarle XIIkunnen. Juhâpiälláin kuáhtáá meiddei piäivááčalme, puurrâmrääsi, kuorgâheertâ,riddoruostâ já sämiskaje. Tuoddârijd mučásmiteh káránâsmyerji, tuolbâtooŋâs jákuorgâtooŋâs. 
Pecivyevdih láá Pänituoddâr meccikuávlusttáváliih. Meccipuáluh láá tussim meccikove eromâšávt 1700-lovvoost, monpuátusin suullân 250-ihásiih täsiaahasiih vyevdih láá táváliih. Avveeljuuvâmáddáábeln lebbân äpijegij kuávlu, mii lii hormišis jegij já kuolbânij mosaiik.Poccuid äpijeegih láá merhâšittees kesikuáttumenâmeh, mut vandârdeijei kuávlulii kesiääigi vaigâd jotteeđ. 
Pänituoddâr meccikuávlu elleevalje oovdâsttiijpâlâš boreaalâlâš kuácceevyevdi šlajâstuv. Loddevalje lii tavveen jotteiuápis. Kuosâvuovdijn puáhtá kuáhtáđ kuácceelode, muorâkuáráttuv já säpligoppuu.Jottee piäiváliih skipáreh láá riävská, sämicissááš já kuávská. Piehânjsodâstâllâm puáhtá čuávvuđ tuoddârijn, já meiddei kuáskimist lii meeccistpessimsaje. Jeegijn já tuoddârijn láá jienniis puškolodeh já piiččuseh. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Njellim siijđoh 
Njellim kuávlust stuárráámus uási lii meccieennâm, maid lááduh já siemin jávrááh tyelli tälli luádduh. Väärih alanedeh täsivij kooskâi, mut tuoddâreh iä tobbeen lah, eereeb räjistielâsist čuážžoo Kondostuoddâr. 
Táválumos šaddodâhtijppâ Njellim kuávlust lii koškessiähá pecikuolbâ. Meecijn joba 90 prosenttid láá oles piäsáduvvah. Lostâmuorâin táválumos lii suáhi. Vuálááššaddodâhhân láá iänááš tuše häärviht šaddee toŋŋâseh. Kievhis eennâmvuáđu keežild Njellim kuávlust iä šoodâ šadoh meendu maaŋgâ šlaajâst, já tuođâliih eromâš šlaajah váiluh ollásávt. Ráhtulâš ávhâstâllâm Njellim vijđes mecijguin aalgij 1920-lovvoost, mon čuávumužžân meecih láá maaŋgâahasiih. Kuávlu kulá ollásávt eidusâš tuálumeccipirrâdâhân iäge suojâlum meecih lah ollágin. 
Aanaarjäävri Paččvuonâ keejist álgá váldálâš Paččvei, mon mield Aanaarjäävri čääsih kolgeh Jieŋâmeerân. Suomâ peln taat Taažâ já Ruošâ koskâsâš räjijuuhâ kolgá tuše muáddi kilomeetter. Máđhálâš piäsá ihástâllâđ vijđes Paččvei pyeremustáá Virdáánjaargâ šalde peht. Paččvei lâi historjálávt tehálâš jotteemkiäinu Jieŋâmeerân, já juhâleevist šoodâi kulttuurij kuáhtámsaje. 
Paččveileevi pirrâsijn áásá viehâ eeliš kuobžâpopulaatio. Kuobžah iä peerust staatâi raajijn, mut joteh Suomâ, Taažâ já Ruošâ enâmijn nuuvtko halijdeh. Njellim kuávlust jottee kuobžah kuleh täi kuulmâ eennâm ohtsâš populaation. Kuobžah láá moonnâm ivij čuovvum já tutkum il. DNA-metodijguin Aanaar-Paččvei-kuávlu aalmugijkoskâsâš luándusuojâlem oovtâstpargohaavâst (www.pasvik-inari.net). Kuobžáin kuáhtám lii uáli jo härvinâs, tondiet ko kuobžâ viggá velttâliđ ulmuu nuuvt pyereest ko puáhtá. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Aanaar siijđoh 
Sämmilâšmuseo já Paje-Säämi luándukuávdáš Sijdâ (www.siida.fi, suomâkielân) lii ohtâ Tave-enâmij muččâdumosijn čáitálmâskuávdážijn. Tobbeen puáhtá uápásmuđ sämmilâškulttuurân já Paje-Säämi luándun. Pisovâš já molsâšuvvee čáitálmâsâi lasseen Siijdâst finnee vandârdemravvim, káártáid já luuvijd ubâ Paje-Säämi kuávlun. 
Aanaarjäävri Äijihjoorŋâst, suullân 11 km Aanaar markkânist tavenuortâs, paijaan komálâš já kavreseelgâg, ollâ källeesuálui. Suálui kočoduvvoo Äijihsuálujin tâi Äijihkeđgin, motomin tuše uánihávt Äijihin. Suálui lii tuše 300 meetterid kukke, 100 meetterid kubduu já 30 meetterid olluv. Ton olgohäämi lii kuittâg nuuvt čaalmančyeccee, et tast lii šoddâm merhâšijjee luándu-uáinámuš Anarist. Eromâšávt Äijih lii tobdos, vijđáht palvâlum já kunnijâttum anarâšâi pase suálui. Luuvâ lase  Äijih . 
Piälppáájäävri meccikirkko lii vááijuv 10 km keččin Aanaar markkânist. Tohon vuálgá 5 km kukkosâš päälgis kuulmâ kilomeetter keččin Siijdâst, Sarviniementie pellâst. Kárbáin jottee puáhtá väzziđ kirho luus Piälppáávuonâst, pálgá kukkodâh lii 3 km. Kirkko lii huksejum ivij 1752-1760 koskâsâš ääigi já tot lâi kiävtust 1800-lovo loopâ räi, mon äigin kirkko lâi Aanaar kuávdášpäikki. Kirhoost tuállojeh muáddi Immeelpalvâlus ivveest já tobbeen meiddei vihkojuvvojeh näimipaarah. Keesiv kirhoost lii uápis. 
Ocomâš (418 m) lii 8 km keččin Aanaar markkânist. Tuoddâr alaččist lekkâs váárdus Aanaarjáávrán, Juvduun, Mudusjáávrán, Myeđhituoddârááid já Juuvâkiellâs tuoddârááid. Päälgis Ocomâžân vuálgá maađij viesterbeln Siijdâ puotâ. Meid Nuorâikuávdáš Vasatokka šiljoost vuálgá 10 km kukkosâš päälgis Ocomâžân. 
Ollâ-Máávrá suálui lii Aanaarjäävri máddáákeččin. Suollust lii 15 meetter kukkosâš, 1-3,5 meetter vijđásâš já 1,5-4 meetter alosâš kuovđâšm, mon vuáđu jieŋâ lii siäilum suddâmettumin jo čuođijd iivijd. Moonnâm iivij ääigi Ollâ-Máávrá kuovđâšm jieŋâ lii kuittâg keessiv suddâm ain eenâb et eenâb, tondiet ko suollust jottee máđhálij fáárust kuovđâšmân puátá liegâsvuotâ. 
Aanaarjäävri kuálásteijeeh láá tovle kiävttám jieŋâkuovđâšm kyelikiällárin. Mainâsij mield kuovđâšm lâi 1600-lovvoost pegâlmâs sieidij tuššâdeijee Päiviö Vuolab kiävtust. Taan ääigi Ollâ-Máávrá jieŋâkuovđâšm lii pivnohis uáinámuš. Suollust lii kärbisruggâ, tulâstâllâmsaje já koškehiivsig. Keessiv suollui piäsá tuše kárbáin, tälviv čuoigân tâi moottorkiälháin.  
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Lemmee siijđoh 
Lemmeevyemi lii Njurgoiluovtâ já Kollehaammân koskâsâš, suullân 22 km kukkosâš juhâuási. Keessiv juuvâ alne joteh vuárukárbáh. Juuvâ ridoi mield jotá merkkejum vandârdemkiäinu. 
Rovâdâsjuuhâ lii Lemmee stuárráámus uálgijuuhâ. Tot lii njuáidus juuhâ, mon láá kurdám suddâmčääsih. Rovâdâsjuuhâ tuođâi virdáá eskin juhânjäälmi alda, já juuhâ luáštá love meetter alosâš čäcikoržen Lemmei. Korže ja ton källeesiäináás ävži sehe roobdâi stáálukirno hámásiih kuurah láá šoddâm uásild jieŋâi suddâmčaasij já uásild tááláá juhâeroosio tiet. 
Rovâdâskorže lii ohtâ Lemmee aalmuglâšmeeci pegâlmâsumos luándučuosâttuvvâin já uáinámušâin. Čäcikorže lii ruávisvuođâs tááhust mučis uáinus. Vandârdeijee ferttee väldiđ vuotân, ete Rovâdâskorže kulá Lemmee aalmuglâšmeeci raijiittâsuásán, kost lihâdem lii loválâš tuše merkkejum pálgái alne. Rovâdâskooržán piäsá vääzin vandârdemkiäinui mield teikkâ Lemmee irâtteijei juhâkárbái sáátust. Rovâdâskorže lii sajadum togobeht, kogo Lemmee ja Rovâdâsjuuvâ ovtâstuvvâv. 
Suullân 9 km keččin Njurgoiluovtâ Siijdâst lii Juuvâkielâs-nommâsâš tuodâr, kuus jotá merkkejum päälgis. Tuoddâr alne lekkâseh mučis várduseh Lemmee vuámán já tuoddárijd ton pirrâ. 
Riemâšjuuvâst, Aanaar-Kittâl –maađij piällást vuálgá 6 km kukkosâš merkkejum päälgis ovdiištum puásuipygályssajan. Tobbeen lii ävđintupe já telttaastâllâmsaje. Pygálysäiđi kámpáidiskuin kulá Laapi tivrâsumosáid kulttuurhistorjálijd čuosâttuvváid. Maađij piällás puáhtá maccâđ siämmáá pálgá mield, nuuvtpa määđhi kukkodâhhân šadda 12 km. 
Kaabi Joovnâ kieddi lii puáris puásuitáálu Lemmee nuorttâriddoost Njurgoiluovtâst. 
Váábu Maati tupe já ton aassâmkieddi Paajeeb Lággujäävri riddoost lii ohtâ Lemmee aalmuglâšmeeci tivrâs ärbienâdâhčuosâttuvvâin. 
Kollekuáivum historjá já tááláš äigi lii uáinimist aalmuglâšmeeci váimusist Kollehaammân já Jäviluáivi koskâsii kuávlust. Motomeh taan ääigi kollekuáivoin väldih kuosijd vuástá, nubeh halijdeh kuáivuđ ráávhust. Kuávlu čoođâ jotá merkkejum vandârdempäälgis , Kollehamânist Rovâdâsjáávrán šadda 20 km kukkosâš mätki. 
Lemmee Ergijäävri já Čuáđgijäävri kooskâst lii ohtâ Suomâ stuárráámusâin pivdoroggevuáháduvvâin. Rááiđust láá 261 rogged já tot lii paijeel 3 kilomeetter kukkosâš. Ergijävrkuoškii taavaakeččin aaibâs Ergijävrkuoškii láigukámpá aldasijn lii suullân kilomeetterpele kukkosâš ráiđu. Luuvâ lase Lemmee kodderoogijn. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Pänituoddâr siijđoh 
Pänituoddâr meccikuávlu kevttim vuáđudui vala muáddi ihečyeđe tassaaš koddepiivdon, miäccástmân já kyelipiivdon. Aanaar viestâr- já taveoosijn lijjii poccuuh juo 1800-lovo aalgâst tälvipojij valjeest, ko toh lijjii puásuisämmilij tälvikuáđuttemkuávluh. Keessiv poccuuh juttii Jieŋâmeerâ riidon kuodâdiđ já kuáttuđ čuoškâttis riddoin. Suomâ já Taažâ koskâsâš räjitoppâm ive 1852 eestij kuuloold ärbivuáválii jotteem kesi- já tälvikuátumij kooskâ, mon tiet maaŋgah puásuisämmilâšperruuh já -suuvah ucâluvvii ollásávt uđđâ eellimkuávlooid Tave-Ruotân já -Suomân. Meiddei tááláš Pänituoddâr kuávlu lii noonâ puásuituálukuávlu, mast tuáimih Pänituoddâr, Avveel, Säämi, Kuivasalmi já Sallâvääri palgâseh. Puásuituálu lii-uv ohtâ kuávlu merhâšittee áigápuátu. Tast šaddee puáđuh já uálgiánsumáhđulâšvuođah tuálih siijdâin ässeid. 
Onnáá peeivi Kuttoor kylást lii Pänituoddâr meccikuávlu áinoo pirrâihásâš aassâm. Kylá pirrâsijn láá puáris niijtoh, moh nijttojeh vala-uv. Nijtoi šadolâšvuotâ oovdâst sehe algâalgâlâš tavekuávlu nijttošaddoid, ko mäddin ulmui fáárust puáttám šlaajâid. Maađij Kuttoor kylán rahtui ive 1959. Maađij finnij áigá president Kekkonen, ko eelij čuoigân kolliistâlmin Kuttoorist ive 1956. 
Kollekuáivum lii kuáđđám uáli pisovâš luodâid Pänituoddâr miäcán. Vuossâmuu kollekavnâm Avveeljuuvâst toovâi staatâ tutkâmjuávkku ive 1868. Virgálâš staatâ kocceem kollekuáivum aalgij ive 1870, já siämmáá ive ruuvnâ huksiittij Avveeljuuvâ taveriidon Kruunun Stationi-nommâsâš táálu staatâ virgealmai kocceempargo helppiđ. Kolle uccui meiddei källeevuáđust já ruukitoimâ lâi kuávlust koorâs 1900-lovo kyevti vuossâmuu ihelovo äigin. Tuoi loveivij stuorrâtooimah iä kuittâg luhostum já toi pasâttâsah láá uáinámuššân já mušton ulmui peivinaharijn já iäljárvuođâst. 
Pänituoddâr kuávlu päikkinoomâin puárásumoseh láá stuorrâ juuvâi, javrij já tuoddârij noomah. Toi algâalgâlâš merhâšume lii innig harvii čielgiimist. Tááláá häämis päikkinoomah láá finnim maaŋgâi kielâi já kulttuurij ohtsâš vaikuttâsâst. Algâalgâlâš anarâš- tâi orjâlâšnommâ lii távjá finnim syemmilii paldâlâsnoomâ, tâi noomah láá rievdâm sämikielâlâš häämist syemmilii njáálmán pyerebeht suáppen. Kollekuáivooh láá adelâm pargosoojijdsis já aldaenâmááid ulmui, tábáhtusâi tâi pääihi háámán čujotteijee noomâid. Kuávlun varrim tavesämmiliih oppeet nomâttii tuodârenâmijd poccui já puásuituálun kullee nomâigijn. Vala tääl-uv noomah sättih molsâšuddâđ káártá já kárttárähtee mield. uáinámušah 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Váábu Maati tupe siijđoh 
Váábu Matti (Matti Musta, 1873 - 1951), kote kočodui meiddei Iŋgá Mattin, lâi šaddaaš Menišjuvnjäälmist. Maati soddâmpääihist njuolgist suu aassâmkiädán lii mätki suullân käävci kilomeetterid. 
Poccui lasseen lijjii Musta perrust pyeremus muddoost kyehti kuusâ, moi piemmâm korrâ tiileest lâi lusis pargo. Cuobbuuhuášši nijttui kussáid kuhes-uv maađhij keččin. Huáših kesittuvvojii tälviv ergijguin pááikán. Viigâibâ Matti motomin kuškâdiđ aldasâš jeggiladduu-uv nijtton kuáivumáin toos raavi. Matti lâi tobdos nággáris já piäránaddelmettumis almajin, mii čiälgá pyereest Vesko-Raansu muštâlem mainâsist. 
Aanaar kuávlust lihâdii 1900-lovo aalgâkeččin eenâb kuumpih ko tááláá ääigist, já puásui-iälu rohhááttellee kuumpih pivdojii. Matti já Heendâ Pavâlâš láin tuoddârist puásui-iälu kuáđutmin. Lâi kossâ hablâmuotâ já vala kuumpih-uv lijjii aldasijn. Ko almaah huámášáin kyevti kuumpi luodâid, te talle suoi meridáin vyelgiđ čuoigân pivdeđ taid. Matti čuoigâi oovdâst njäälmildlemnim pisso vijlâsijn. 
Kuumpih moonnâv tuoddâr vuást já Maatist lâi huáppu peessâđ toi ovdiibel. Suu juurdân lâi jurgâliđ kuumpijd, já talle toh puáđáččáin siämmái luodâidis mield maasâd. Pisso oroškuođij lussâdin já almai kyeđestij ton lättee piällás. Maajeeld čyeigee Heendâ Pavâlâš kuođij meiddei tävirijdis siämmáid suuláid, kuus Matti-uv lâi kuáđđám omâduvâs. Poođij kuittâg Pavâláá mielân, et vissâ-uv Matti lâi uáivildâm suu kyeddiđ meiddei Maati tävirijd. Nuuvt sun jorgettij já eelij nurâmin tävirijd, moh lijjii kuođđum lättee piällás: reepuid, spáálčá - já vala piso-uv. 
Puolâštij, ko Matti viijmâg juuvsâi kuumpijd. Toh iävá jurgâlâttâmgin, pic jotkijn tuoddâr kuávlun. Mut kuumpih lijjii vaibâm. Nijbijnis Matti potkiistij tuodârsuávváin muáddi noonâ suábi, moiguin sun volliittij kuumpijd. Oreskumppi patârij, mut niŋálâs sun huškoi toi mielâi, et jäämmiđ kalga. Sun tuolmâi kuumpi muottuu vuálá, amas kolmuđ - ko ij tiättám, kuás sun kiergâničij maasâd njuovvâđ tom. 
Matti čuoigâlij maasâd tuoddâr vuást, amat skippáár puátá oovdeld, te finniv tuulâ. Mut skippáár ij puáttámgin, já nuuvt Matti čuoigâi aldemuu táálun ijjâdiđ. Heendâ Pavâlâš vuotij luodâin, et Matti lâi iällám tuoddârist já puáttám maasâd. Nuuvt sun-uv maacâi. Tast itten almaah vuolgijn njuovvâđ kuumpi. Suoi huámášáin, et kumppi lâi iällám, já pajanâm muottuu oolâ čokkáđ. Oppeet keevâi tegu jiävttáá-uv peeivi: pisso paasij ubbâsân, ko čyeigeeh čuoigâláin kuumpi maŋŋaal. Kuávttáá almaah kuittâg piergijn kuumpin, já njuováin tom. 
© Meahciráđđehus 2017 
Juoge dán dieđu 
Raba fálu 
Hyppää sisältöön 
Raba fálu 
Lemmee siijđoh 
Juhâvyemeh láá lamaš pivnohis aassâmsajeh ovdâhistorjálij aaigij rääjist. Meid Lemmest láá meerhah ulmuin, kiäh assii tobbeen čuođijd iivijd tassaaš. Aalmuglâšmeeci kuávlust láá kavnum suullân 700 kodderogged, main kodeh pivdojii 1800-lovo räi. Njurgoiluovtâ luándupäälgis jotá oovtâ taggaar kodderoggejuávhu čoođâ. 
Ko kodeh kiäppánii já puásuisämmiliih pottii kuávlun 1800-lovo loopâst, Lemmee vyemeest šoodâi almolubbon puásuituálu. Siämmást kuávlun šoodâi vuossmuu tove pisovâš aassâm. Tááláš-uv Njurgoiluovtâ eellim vuáđuduvá tuurism lasseen puásuituálun. Tot uáinoo čielgâsávt sijdâkooveest já jieškote-uv huksiittâsâin. Stuárráámus uási Lemmee aalmuglâšmeeci kuávlust kulá Sallâvääri palgâsân, mon puásuiloho lii suullân 7500. 
Vuossmuš kollekumeštâs hokâttâlâi kollekuáivoid Lemmei jo moonnâm ihečyeđe aalgâst. Tuođâlâš kollekurgâlem tábáhtui eskin suáđi maŋa 1940-lovvoost, kuás kolleväldidmeh lijjii enâmustáá paijeel čyeđe. Maašinlâš kollekuáivum keččâlui vuossmuu tove jo 1950-lovo aalgâst. Táálááh kollekuáivooh láá suullân siämmáá ennuv ko stuorrâ kollekurgâlem ääigi, mutâ kuáivummaašin kevttim lii muttám kollekuáivum vuovijd. Rovâdâsjäävrist Jäviläävži peht Kollehamânân jottee merkkejum päälgis jotá jieškote-uvahasij kolleväldidmij čoođâ. 
Taan ääigi stuárráámus uási aalmuglâšmeeccist jottee ulmuin láá vandârdeijeeh. Meccihaldâttâs huolât vandârdemráhtusijn, uápistmist já vakšuumist. Ulmen lii siäiludiđ Lemmee meccilágán luándusuojâlemkuávlun meiddei puátteevuođâst. Lemmee aalmuglâšmecci viettee 60 ive šoddâmpeivijuhlijdis siämmást kuuđáin eres aalmuglâšmeccijn ive 2016. Luuvâ lase aalmuglâšmeeci aalgâaaigijn . 
© Meahciráđđehus 2017 
Juoge dán dieđu 
Raba fálu 
Seksualvuođâ sänikirje   
Seksualvuođâ sänikirje lii čallum nuoráid. Sänikirjeest láá čielgejum seksualvuođâ säänih, maid mij kuullâp táválii savâstâlmist. Uási saanijn láá tagareh, maid tij leppeđ jiejah suogârdâm já kiävttám talle ko mij lep 
teivâm. 
Seksualvuotân kullee tuáváduvah já miäruštâlmeh láá ennuv já uđđâ säänih šaddeh ubâ ääigi. Säänih já kevttum tuáváduvah láá uáli nanosávt čonnum tiätun, muuneeld šoddâm jurduid já ibárdâssáid. Maaŋgâ säänist vuáttoo meid historjá. Mij lep keččâlâm toollâđ sänikirje miäruštâlmijd uánihâžžân já tagarin, et taid lii älkkee luuhâđ. Eereeb iärrás taan tiet saanij miäruštâlmijn kávnojeh vááijuvvuođah já mij áigup juátkiđ sänikirje hammim ain. Mij väldip vuástá meid macâttâs, ovdâmerkkân siijđo macâttâsluámáttuvváin. 
Aašijd puáhtá tiäđust-uv miäruštâllâđ meid eres uáinimkuávluin ko maht taan sänikirjeest lii porgum. Ovdâmerkkân miäruštâlmeh já feeriimeh suhâpeeleest láá siämmáá ennuv ko láá ulmuuh. Motomijd aašijd mij lep čielgim addelmáin suhâpelijiešvuođâid roopâ ossijd (nissoon iämádâh) já roopâ toimáid (nieidâ mánusiih) biologia uáinust. Ko mij čäällip sänikirjeest nieidâst teikkâ kaandâst, te mij uáivildep toiguin taan ohtâvuođâst ulmuid, kiäi roppâ västid biologisávt táválii ibárdâs nieidâ teikkâ kaandâ roopâst. Tuáivu mield tun puávtáh kevttiđ mii sänikirje iššeen, veikkâ taat ij tuu puotâ tolâččiigin tiäivás teikkâ jis tuu suhâpeli 
identitet lii eres ko nieidâ/nissoon tâi kandâ/almai. 
Mij lep juáhám sänikirje ucebáid ubâlâšvuođáid saanij algâpuustuvij mield. Tun kaavnah seksualvuođâ 
sänikirje tievâslâžžân meid PDF-tiätuvuárkkán. 
Aanaalseksi uáivild pottârääigi njavkkâm já ovdâmerkkân onâččem. Aanaalseeksist ij pyevti čuávjuđ, mut  
maaŋgâmuđusij bakternjuámumij já suhâpelitaavdâi estim várás kalga kevttiđ kondom. Aanaalseeksist lii tehálâš kevttiđ valjeeht vuoidâs njulčásmittem várás. 
Abort ađai čuávjum koskâldittem uáivild čuávjum potkim tátulávt. Jis haalijd koskâlduttiđ álgám čuávjum,  
te kalga väldiđ ohtâvuođâ tuáhtárân nuuvt jotelávt ko máhđulâš. Jis čuávjum áigu koskâlduttiđ, te tom kolgâččij porgâđ ovdil 12. čuávjumoho. Luuvâ lase äpittesvuođâ koskâldutmist suomâkielân.  
AIDS (Acquired Immunodeficiency Syndrome) teikkâ immunláppu lii hiv-infektio majemuš muddo, mast  
orgaanvuáháduv immunvuáhádâh lii čielgâsávt hiäjusmum. Hiv-talkkâseh estih AIDS-mudo ovdáneme. 
Luuvâ lase HIV:st suomâkielân.  
Arâdis siemâcirgám lii tile, mast almai uážžu seeksist siemâcirgám táválávt teikkâ ain ovdil ko sun  
jieš teikkâ kyeimi tom haalijd. Koskâttuvâi tábáhtuvvee herkis siemâcirgám lii táválâš almoon. Jis tast šadda čuolmâ, te ääši puáhtá hoittáđ ovdâmerkkân seksualrävvejeijee teikkâ tuáhtár iššijn. 
Aseksual lii olmooš, kiäst láá uáli uccáá teikkâ iä ollágin jurduuh, himoh teikkâ mohtâvuotâ, moh lohtâseh  
seksualvuotân teikkâ seeksin. Aseksual ulmuu puáhtá emotionallávt kiäsuttiđ mii suhâpeelijd peri já návt leđe ovdâmerkkân hetero, homo, lesbo teikkâ biseksual. 
Biseksual lii olmooš, kiäst láá erotliih, emotionalliih teikkâ/já seksual tubdâmušah almaid já nisonáid.  
Cis-olmooš lii olmooš, kii lii tuđâvâš sunjin šoddâmmuddoost miäruštâllum suhâpiälán. Cis lii vyestikeeči  
Cuovkkânem uáivild čuávjum koskâldume jiešmeidlist. Cuovkkânem suijâ ij lah ain čielgâs.  
Čuárbbelvyeliteehih pirâstitteh čuárbbelij orgaanijd, tego kuzzâpoccee, iämáduv já pottâčuáli. Toiguin  
haldâšuvvoo ciisâ já pooškâ jotteem. Luuvâ lase nisonij čuárbbelvyeliteehijn suomâkielân.  
Čuávjum lii roopâ tile, mast šohânâm maneseelâst šadda šohânâs kuáhtust. Čuávjum pištá 40 okkod.  
Čuávjum nohá toos ko páárnáš šadda. Luuvâ lase čuávjumist suomâkielân.  
Čuávjum koskâldittem uáivild čuávjum potkim tátulávt. Jis haalijd koskâlduttiđ álgám čuávjum, te kalga  
väldiđ ohtâvuođâ tuáhtárân nuuvt jotelávt ko máhđulâš. Jis čuávjum áigu koskâlduttiđ, te tom kolgâččij porgâđ ovdil 12. čuávjumoho. Luuvâ lase čuávjum koskâldutmist suomâkielân.  
Čuávjumtestâ lii vyehi, moin selvâttuvvoo lii-uv čuávjum álgám vâi ij. Luuvâ lase čuávjumteestâst  
suomâkielân.  
Dildo lii seksitiŋgâ, mon puáhtá kočodiđ meid seksisierrân. Dildoh láá jieškote-uvlágáneh já -stuárusiih.  
Ejakulaatio lii synonym sáánán siemâcirgám. Tot uáivild siemâkolgos cirgám penisist. Luuvâ lase  
siemâcirgomist suomâkielân.  
Ekshibitionism uáivild vuáimálii (motomijn páágu sulâstittee) haalu čäittiđ iärásáid almolávt ovdâmerkkân  
päljis roopâ teikkâ suhâorgaanijd. Motomijn tiilijn tággáár taho tiävdá rikkoos tobdomeerhâid. 
Endometrios lii puácuvuotâ, mast kuáhtu šlijvease lii eres-uv saajeest ko kuáhtust. Ton tavdâmeerhah  
pyehtih tiettuđ ovdâmerkkân mánusâšpohčâsin teikkâ onâččempohčâsin. Tom puáhtá tipšođ. Luuvâ lase  
endometriosist suomâkielân.  
E-pillereh láá hormonal čuávjum estimvyehi, já toh váldojeh piäiválávt njäälmi peht. Estimpillereh iä suoijâl  
seksitaavdâin. Estimpillereh láá kyevtilágáneh. Luuvâ lase e-pillerijn suomâkielân.  
Erektio uáivild puojâ storgâsmume. Erektiost paisâkođos tiävá vooráin, já ton keežild puočâ čyežžil já páisá.  
Luuvâ lase erektiost suomâkielân.  
Erektiohemâdâs lii tuáhtár selvâttâm penis toimâhemâdâs, mii šadda távjá ovdâmerkkân puácuvuođâ  
keežild. Erektiohemâdâs lii táválávt elilâm almai váddu. 
Erektiovädisvuotâ uáivild tile, mast erektio ij šoodâ nuuvtko tuáivu. Ovdâmerkkân erektio puáhtá leđe  
liijkás šliedâs seeksi várás teikkâ kondom kiesâmân penis oolâ. Tile kiärdášuvá távjá. Nuorâin erektiovädisvuotâ šadda maŋgii toimâttemtedduin, uáivádittee amnâsij kevttimist teikkâ streesi keežild, uáli harvii puácuvuođâ keežild. 
Eressuhâpiäláág olmooš uáivild ulmuu, kii puáhtá anneeđ jieijâs suhâpelettemmin, maŋgâ- teikkâ  
eressuhâpiälágin. Sun iälá almaivuođâ já nissoonvuođâ rääjist, toi kooskâst teikkâ ulguubeln. 
Erogeniliih sajeh láá roopâ sajeh, main láá ennuv nervâkeejih, moi kuoskâttem tâi njavkkâm šoddâd seksual  
navdâšem já kihtum. Erogeniliih sajeh mulsâšudeh jieškođe-uv ulmuin. 
Erotik puáhtá miäruštâllâđ maaŋgânáál. Tot iberduvvoo sierâ kulttuurijn já aaigijn sierânáál. Tom puáhtá  
kuvviđ ovdâmerkkân mielâtilleen, mii lii seksuallávt keldee teikkâ mast ulmuuh kihtojeh. 
Estimkapsel lii čuávjum hormonal estimvyehi. Kapsel piäijoo čergijdittem maŋa kietâruottâs liške vuálá. Tot  
ij suoijâl seksitaavdâin. Luuvâ lase estimkapselist suomâkielân.  
Estimlaastar lii čuávjum hormonal estimvyehi, mij lijmejuvvoo liiškán táválii laastar náálá. Estimlaastar ij  
suoijâl seksitaavdâin. Luuvâ lase estimlaastarijn suomâkielân.  
Estimpiller lii čuávjum hormonal estimvyehi, mii váldoo piäiválávt njäälmi peht. Estimpillereh iä suoijâl  
seksitaavdâin. Estimpillereh láá kyevtilágáneh: ovtâstittum estimpillereh já minipillereh. Luuvâ lase  
estimpillerijn suomâkielân.  
Estimriegis lii lastikist rahtum, čuávjum hormonal estimvyehi, mii stellejuvvoo iämádâhân. Estimriegis ij  
suoijâl seksitaavdâin. Luuvâ lase estimriäggást suomâkielân.  
Estimsuptâ lii čuávjum kemiallâš estimvyehi. Ton estimvyeimi lii hyeni ige tot kolgâččii kuássin kevttuđ  
ohtuunis, mut ain motomáin eres estimvuovvijn, tego kondomáin. Luuvâ lase estimsuuptâst suomâkielân.  
Estimspiiraal lii uccâ, t-puustuv hámásâš tiiŋgâš, mon tuáhtár piäjá kuáhtun čuávjum estim várás. Spiraleh  
láá kyevtilágáneh: veškispiiraal já hormonspiiraal. Kuábáškin spiralijn ij suoijâl seksitaavdâi vuástá. Luuvâ  
lase estimspiralijn suomâkielân.  
Estimvyehi uáivild káálvu teikkâ vyevi, moin puáhtá suojâliđ jieijâs seeksist čuávjum teikkâ seksitaavdâ  
vuástá. Luuvâ lase estimvuovijn suomâkielân.  
Fantasia uáivild almolávt puoh maid mij pyehtip kuvâttâllâđ. Seksualfantasiaiguin uáivilduvvojeh almolávt  
mielâkoveh, moh kuleh seeksin já seksualvuotân. Toh išedeh távjá seksual naavdâšmist já kihtâšuumist. Fantasiah uážžuh leđe priivaat ääših, ige taid taarbâš olášuttiđ. Luuvâ lase fantasiain suomâkielân.  
Fetišism uáivild seksualvuođâ naavcâ, täävi teikkâ vuáimálii táárbu navdâšiđ seksuallávt ovdâmerkkân  
roppâoosijn, vuoččuin, pihtâsijn, materialijn teikkâ tiätu tiiŋgâin. 
Fetiš uáivild táválávt seksual himo teikkâ kihtâšume já navdâšem čyeccim áášán teikkâ tiiŋgân.  
Genitalvijđodâhhân iberduvvojeh suhâorgaaneh, koskâuážži já pottâräigi.  
Genitaleh láá roopâ uásih, moh távjá lahtojeh seksualvuotân teikkâ lassaanmân. Suhâorgaaneh láá  
ovdâmerkkân iämádâh ađai vagina, kunjopoksâmeh, kuáhtu, penis já kuolah. 
G-čyegisin kočoduvvoo saje suhâorgaanijn, mon kuoskâttem teikkâ njavkkâm puáhtá tubduđ seksuaallávt  
eromâš pyerrin. Taan saje stuárudâh já tärhis sajadâh sehe tobdoherkkivuotâ lii ereslágán jieškote-uv 
ulmuin. 
Grooming uáivild tooimâ, mast olmooš rahttât ávhástâllâđ seksuaallávt párnáin teikkâ nuoráin. Taat puáhtá  
tábáhtuđ ovdâmerkkân sosiallii mediast. Luuvâ lase groomingist suomâkielân.  
Gynekolog lii nissoontaavdâi já šoddâdem spesialtuáhtár.  
Gynekologilâš tutkâm uáivild tuáhtár toohâm nieidâ teikkâ nissoon tutkâmuš. Tutkâmist tuáhtár täärhist  
keččâmáin já kuldâlmáin olgoldâs suhâorgaanijd, kunjo, kuáhtu já maneráávsáid. Luuvâ lase tutkâmist  
suomâkielân.  
Gynekomastia uáivild kaandâ radderáávsá paddâm hormonij tiet rávásmemavveest. Luuvâ lase  
gynekomastiast suomâkielân.  
Haluttesvuotâ uáivild táválávt seksual haalu uccevuođâ teikkâ váilum ollásávt tienuuvt et tot šoddâd  
čuolmâ. Tot lii táválâš čuolmâ, moos puáhtá uuccâđ čuávdus tuáhtárist teikkâ seksualravviittuvâst. 
Herkis siemâcirgám lii tile, kuás almai uážžu seeksist siemâcirgám távjá teikkâ ain ovdil ko sun jieš teikkâ  
kyeimi tom tuáivu. Koskâttuvâi tábáhtuvvee herkis siemâcirgám lii táválâš almoon. Jis tast šadda čuolmâ, te ääši puáhtá hoittáđ ovdâmerkkân seksualstivrejeijein teikkâ tuáhtáráin. 
Hepatit lii hepatitvirus tovâttem vuoivâskuddum. Hepatitviruseh láá vittâ, moh tovâtteh uáli  
siämmáásullâsijd tavdâmeerhâid, mut tai njuámmumvyevih mulsâšudeh. Luuvâ lase hepatitist suomâkielân.  
Herpes lii virus tovâttem kupâlâslágán kuddum, mii tiättoo táválumosávt suhâorgaanijn teikkâ poksâmijn.  
Herpes njuámu älkkeemusávt kupâlâsmuddoost. Tot puáhtá njuámmuđ cummâlušmist, oonâšmist, 
kietâseeksist, sehe ovdâmerkkân poksâmijn suhâpeliorgaanij vijđodâhân já nubij kulij. Luuvâ lase herpesist  
suomâkielân.  
Hetero lii olmooš, kiän erotliih, emotionalliih teikkâ/já seksual haaluh čyecih ulmuid, kiäh láá eres suhâpele  
ulmuuh ko sun jieš, ovdâmerkkân almai peerust nisonijn já nissoon almain. 
Heteronormativvuotâ uáivild jurdâččemvyevi, mon mield láá tuše kyehti koskânis vuástálâs suhâpele  
(almaah já nisoneh) sehe nabdem, et puohah láá heteroseksualeh. 
Hijvákuddum uáivild hijvákuobbâr tovâttem kuddum, mii lii uáli táválâš nieidâin já nisonijn. Hijvákuddum  
puáhtá meid leđe kaandâin já almain. Hijvákuobâr ij lah suhâpelitavdâ. 
Himo uáivild vuáimálii haalu moosnii.  
Hiv (Human immunodeficiency virus) lii virus, mii puáhtá fárustis puárránmettumis taavdâ, mii  
vaaigut ulmuu piäluštemvuáhádâhân. Hi-virus sáttá njuámmuđ suoijiimettumis seksikontakt peht meiddei 
voorâst ovdâmerkkân narkotiknáálui peht. Hiv-kuddum tipšom talkkâsijguin hiđásmit virus lasanem já 
taavdâ ovdánem puáhtá orostittiđ. Luuvâ lase hiv:st suomâkielân.  
Homo lii olmooš, kiäst láá erotliih, emotionalliih teikkâ/já seksual tubdâmušah siämmáá suhâpiälán, almai  
peerust almain já nissoon nisonijn. 
Homofobia uáivild vuáimálii palo teikkâ negativlii, tyestee tobdoreaktio homoseksualvuođâ já homon  
nobdum ulmui vuástá. 
Hormonspiiraal lii uccâ, t-puustuv hámásâš tiiŋgâš, mon tuáhtár piäjá kuáhtun. Spiiraal ij suoijâl  
seksitaavdâin. Luuvâ lase hormonspiralist suomâkielân.  
Iämádâh lii nissoon suhâorgaanij pocceelágán já tekkiis uási, mii ovtâstit olgoldâs suhâorgaanijd já kuáhtu.  
Luuvâ eenâb iämáduvâst suomâkielân.  
Iämáduv šlijvease lii iämáduv pajemus sellâkođos. Luuvâ šlijvease tipšomist suomâkielân.  
Iämádâhonâččem lii seksi, mast suormâ, seksitiŋgâ teikkâ puočâ piäijoo iämádâhân.  
Iämádâhpuoskân kočoduvvoo puoskâ sulâstittee jienâ, mii šadda ko iämádâhân čoggâšum áimu purgán  
seeksi, nuuvtko onâččem ääigi olgos. Noomâst huolâhánnáá tot ij toolâ sistees haajâ teikkâ čuálikaasuid. 
Iiđeederektio  lii penis erektio koccáádijn. Luuvâ lase erektiost suomâkielân.  
Illáástem uáivild rikoslaavâ mield tom, et nubbe olmooš páguttuvvoo jieškote-uvlágán seksual tavvoid  
viehâvääldi kevttimáin teikkâ uhkedmáin kevttiđ viehâvääldi. Illáástem lii meid tot, jis oonâš časkâm teikkâ 
tainâskâm ulmuin. Illáástem lii viehâväldirikos. 
Impotent lii puárásmum termâ, moin lii táválávt uáivildum almai, kiäst iä lah naavcah finniđ erektio.  
Insest lii seksual kontakt peerâjesânij (vanhim já párnáá teikkâ obij já viiljâi) kooskâ. Perruu vyeliahasijd  
párnáid čuoccâm insest lii párnái seksual ávhástâllâm. Insest lii Suomâst lavâttem. 
Interseksualvuotâ kovvee ulmuu, kiäst láá šoddâm roopâst sehe nisonân já almai táváliih suhâpele  
tobdomeerhah. 
Intimvuotâ uáivild persovnlii, aldaa já priivaat.  
Jieijâsčaittâlem uáivild vuáimálii (motomijn ulmuin tego págulii) haalu čäittiđ iärásáid almolávt jieijâs päljis  
roopâ teikkâ suhâorgaanijd. Motomijn tiilijn tággáár toimâ tiävdá rikkoos tobdomeerhâid. 
Jienâruávásmem uáivild rávásmemave mudo, kuás jienâst tábáhtuveh nubástusah. Talle eromâšávt oolgij  
jienâ šadda vyeligubbon já muttoo ko kuággum já jienâpoksâmeh šaddeh. Luuvâ lase jienâruáváásmist  
suomâkielân.  
Jieštobdo uáivild jieijâs árvuštâllâm já ibárdâs alnestis. Toh maggaar jieštobdo lii, mulsâšud sehe puorij já  
ahevis feeriimij mield. Jieštobdo ij lah ain siämmáálágán. Luuvâ lase jieštobdoost suomâkielân.  
Jieštuđâttem lii seksual navdâšem adelem olssis ovdâmerkkân kuoskâttâlmáin roopâ já suhâorgaanijd.  
Luuvâ lase jieštuuđâtmist suomâkielân.  
Jotelis kukkodâhšoddâm uáivild jotelis kukkodâhšoddâm ääigi. Kaandâi jotelis kukkodâhšoddâm tábáhtuvá  
rávásmemave loppâkeččin. Nieidâin jotelis kukkodâhšoddâm tábáhtuvá távjá arâdub muddoost 
rávásmemavveest. 
Kaattâmpiller lii sárnumkielâ ettâmvyehi maajeeldestimpillerân. Tot lii talhâspyevtittâs, mii sirdá  
maneseelâ luovânem, mut ij koskâldut jo álgám čuávjum. Tot lii uáivildum tađe várás, jis čuávjum ij lah 
tuoivum já eres estim ij lah luhostum, om. ko kondom lii rottâsâm. Maajeeldestimpiller estimvyeimi ij lah siämmáá pyeri ko olmânáál kevttum kondom teikkâ merikoskâsii hormonal estim. Maajeeldestimpiller ij meidgin suoijâl seksitaavdâin. Luuvâ lase maajeeldestimist suomâkielân.  
Kandâvuođâ tuávádâh kiävttoo kaandâst tâi almast, kiäst iä lah onâččemfeeriimeh.  
Kietân kesâččem lii suomâkielâst synonyym jieštuuđâtmân. Tot lii seksual navdâšem adelem olssis  
ovdâmerkkân kuoskâttâlmáin roopâ já suhâorgaanijd. Luuvâ lase jieštuuđâtmist suomâkielân.  
Klamydia lii seksitavdâ, mii šadda bakterist. Tot puáhtá njuámmuđ suoijiimettumis tohâmist já  
njälmiseeksist. Klamydianjuámmum selvâttem várás váldoo táválávt kužžâčááitus. Klamydia hoittájuvvoo antibiotijguin. Luuvâ lase klamydiast suomâkielân.  
Klitoris lii nissoon suhâorgaanij tobdoherkis uási. Tot lii kođos, mii lávdá vijđáht čuárbbeelijd, iämáduv  
pirrâs räi. Klitoris keeči lii uáinusist já tom puáhtá kuullâđ suormâiguin. Tot lii kužžârääigi paajaabeln siskeeb 
kunjopoksâmij ovtâstumsaajeest. Luuvâ lase klitorisist suomâkielân.  
Kondom lii lateksist teikkâ polyuretanist rahtum čuávjum estimtiŋgâ. Kondom kiässoo storgâsmum penis  
teikkâ seksisierâ oolâ. Kondom lii áinoo estimtiŋgâ, mii suoijâl čuávjum já seksitaavdâi vuástá. Meiddei 
nisonijn láá jieijâs kondomeh (keejâ nisonij kondom). Luuvâ lase kondomist suomâkielân.  
Kondylooma lii papilloomavirus tovâttem seksitavdâ, mast šaddeh čivleh suhâorgaanijn. Virus puáhtá  
njuámmuđ suoijiimettumis onâččem, njälmiseeksi já kieđâi peht. Luuvâ lase kondyloomast suomâkielân.  
Koskâldittum onâččem uáivild onâččem joskâm ovdil siemâcirgám. Veikkâ onâččem lii koskâldittum, tast  
puáhtá čuávjuđ já uážžuđ seksitaavdâ. 
Kuppa ađai syfilis lii bakter tovâttem seksitavdâ, mii puáhtá njuámmuđ suoijiimettumis tohâmist já  
njälmiseeksist. Syfilis puáhtá aiccâđ vorrâčáittusist já tom puáhtá hoittáđ antibiotijguin. Luuvâ lase syfilisist  
suomâkielân.  
Kuolah já kuolâpursâ lii almai suhâorgaanij uási. Kuolâpuursâst láá kuolah já lasekuolah. Kuolâi pargon lii  
pyevtittiđ šovâttemseelâid já testosteron. Luuvâ lase kuolâin suomâkielân.  
Kuáhtu lii nissoon suhâorgaanij uási. Šohânâm manesellâ tarvan kuáhtusiäinán já šadda vávván.  
Kuáškuttemvardem uáivild iämáduv vardem eres ääigi ko mánusij ääigi. Tággáár vardem kočoduvvoo meid  
koskâvardemin. Luuvâ lase koskâkulgâmijn suomâkielân.  
Kunjopoksâmeh láá nissoon suhâorgaanij uási. Nisonijn láá ulggub já siskeeb kunjopoksâmeh. Luuvâ lase  
kunjopoksâmijn suomâkielân.  
Lasekuolah láá kuolâi ase alne já taid puáhtá aiccâđ suormâiguin kuldâlmáin. Kuolâin pyevtittum  
šovâttemseelah vyerkkejuvvojeh lasepálloid. 
Lesbo lii nissoon, kiäst láá erotliih, emotionalliih teikkâ/já seksualliih tobdoh siämmáá suhâpiälán, nissoon lii  
perustum nisonijn. 
Lijkkuustem lii tobdo, mii puáhtá šoddâđ, ko mottoom olmooš oro vuovâsin já kiäsutteijen.  
M  
Maajeeldestimpiller lii talhâspyevtittâs, mii sirdá maneseelâ luovânem, mut ij koskâldit jo álgám čuávjum.  
Tot lii uáivildum kevttuđ, jis ij tuáivu čuávjum já eres estim ij lah luhostum, om. ko kondom lii ráigánâm. 
Maajeeldestimpiller estimvyeimi ij lah siämmáá pyeri ko olmânáál kevttum kondom teikkâ merikoskâsii hormonal estim. Maajeeldestimpiller ij meidgin suoijâl seksitaavdâin. Luuvâ lase maajeeldestimist  
suomâkielân.  
Manejoođáán teikkâ manepoccee lii šoddâdemorgaanáid kullee roppâuási. Ton peht maneráávsást  
luovânâm manesellâ jotá kuáhtun. 
Maneráávsáh láá nissoon suhâorgaanij uási. Maneráávsái pargo lii pyevtittiđ maneseelâid já estrogenijd.  
Luuvâ lase maneráávsáin suomâkielân.  
Manesellâ lii nissoon suhâsellâ, mii luovvân maneráávsáin ohtii máánust, ko mánusiih láá álgám. Jis  
šovâttemsellâ šoovât maneseelâ, te čuávjum álgá. 
Maneseelâ šohânem uáivild tábáhtus, mast šovâttemsellâ tiäivá maneseelâ já šoovât tom.  
Maŋanâm siemâcirgám uáivild tom, et almast lii ain teikkâ távjá vädisvuođah uážžuđ siemâcirgám. Mii peri  
puácuvuođâid, psykologlâš suijâ, tálhudem teikkâ uáivádittee amnâseh pyehtih vaiguttiđ já vádásmittiđ siemâcirgám šoddâm. Maŋanâm siemâcirgám lii čuolmâ talle, ko tot hettee seeksi. Ääši kannat kieđâvuššâđ 
tuáhtáráin teikkâ seksualravviittuvâst. 
Maŋalâsorgasmeh uáivild nisonijn maaŋgâid orgasmijd, moh puátih maŋaluvâi.  
Masturbistem lii synonym jieštuuđâtmân. Tot lii seksual navdâšem adelem olssis ovdâmerkkân  
kuoskâttâlmáin roopâ já suhâorgaanijd. Luuvâ lase jieštuuđâtmist suomâkielân.  
Mánusâšpaje lii äigipaje, mii álgá vuosmui mánusij peeivi rääjist já nohá čuávuvái mánusij vardem  
älgimpiäiván. Mánusâšpaje kukkodâh rievdâd ulmust ulmui, táválávt tot pištá 23-35 peeivi. Luuvâ lase  
mánusâšpaajeest suomâkielân.  
Mánusâšpoovčâs uáivild pohčâsijd, moh iteh mánusij ääigi. Pohčâseh šaddeh távjá kuáhtu kiäsádâtmist.  
Mánusâšpohčâsijd puáhtá tipšođ. Luuvâ lase mánusâšpohčâsijn suomâkielân.  
Mánusij sirdem uáivild mánusij äigimudo sirdem. Mánusiih pyehtih sirduđ tuáhtár meridem  
reeseepttalkkâsijguin (mánusij sirdempillereh) teikkâ hormonal estimpyevtittâsâin, tego estimpillerijguin. 
Luuvâ lase mánusij sirdemist suomâkielân.  
Mánusâšvardem uáivild kuáhtu šlijvease luovânem já toos lohtâseijee vardem iämáduv peht mánusij ääigi.  
Luuvâ lase mánusâšvardemist suomâkielân.  
Mánusiih uáivildeh vardem, mii šadda kuáhtu šlijvease uuđâsmmist, já mii pištá 2-8 peeivi. Mánusiih älgih  
nieidâin rávásmemavveest 10-16 ihásâžžân. Luuvâ lase mánusijn suomâkielân.  
Mánukoppâ lii silikonist teikkâ luándukumist rahtum mánusâšsyeji. Luuvâ lase mánukoopâst suomâkielân.  
Menkat, mensut, moonikset láá suomâkielâst synonymeh mánusijd. Toh uáivildeh vardem, mii puátá  
kuáhtu šlijvease uuđâsmmist, já mii pištá 2-8 peeivi. Mánusiih älgih nieidáin rávásmemavveest 10-16 ihásâžžân. Luuvâ lase mánusijn suomâkielân.  
Minipillereh lii čuávjum estimvyehi, mii váldoo njäälmi peht. Toh tuálih sistees tuše fiskisráksáhormon.  
Minipillereh iä suoijâl seksitaavdâin. Luuvâ lase minipillerijn suomâkielân.  
Monogamia uáivild oovtânajâlâšvuođâ teikkâ parâkoskâvuođâ, mast ulmust lii tuše ohtâ kyeimi.  
Nävli ađai penis lii almaa suhâorgaan. Luuvâ lase penisist suomâkielân.  
Nissoon ejakulaatio uáivild motomijn nisonijn tábáhtuvvee vuoččuu purgám kihtâšume teikkâ orgasm ääigi.  
Uási kolgosist vuáčču ráávsáin, moh láá kužžâuálist. Kolgosist iä lah suhâseelah. 
Nisonij kondom lii nissoon estimtiŋgâ, moin uážžu syeje čuávjum já seksitaavdâi vuástá. Tot piäijoo  
iämáduv siisâ. Luuvâ lase nissoon kondomist.  
Nieidâcuozzâ lii riegislágán teikkâ máánusiirpi hámásâš čonâskođosjorme iämáduv rääigi siskiibeln. Luuvâ  
lase nieidâcuozâst suomâkielân.  
Nieidâvuođâ tuávádâh kiävttoo nieidâst tâi nisonist, kiäst iä lah onâččemfeeriimeh.  
Njamah láá roppâuási. Njammain láá iänáážin ráksákođoseh, vuojâkođoseh já čonâskođoseh. Luuvâ lase  
njammain suomâkielân.  
Njammaliivih  lii liškepiivtâs, mii tuálá já hämmee njammaid. Luuvâ lase njammaliivij hahâmist  
suomâkielân.  
Njammakeeji  lii kuávdoo njama já lii koskâttuvâi alanâm. Njammakeeji pirâstit liškevijđodâh, mii  
kočoduvvoo suomâkielân . 
Njavkkâmseksi puáhtá merhâšiđ jieškote-uv soojij kuoskâttem já kuoskâttâllâm roopâst. Ton ulmen lii távjá  
seksual navdâšem adelem já feerim. Kuoskâttiđ puáhtá ovdâmerkkân kieđâiguin teikkâ ubâ roppáin. Puáhtá jurdâččiđ, et petting, ovdâleikkâ já suormâseksi kuleh njavkkâmseeksi vuálá. 
Njulčásmittemvuoidâs uáivild pyevtittâs, mii keeppid koosâ ovdâmerkkân šlijveaaseest. Tom puáhtá  
kevttiđ iššeen tohâmist teikkâ jieštuuđâtmist. Njulčásmittemvuoidâs puáhtá uástiđ apteekist já purrâmâškaavpijn. 
Njälmiseksi uáivild suhâorgaanij kihtâlem já njavkkâm njalmijn.  
Njälmiseksisyeji lii seksitaavdâi estimvyehi, mon puáhtá kevttiđ pottârääigi teikkâ nissoon suhâorgaanij  
syeijin njälmiseeksi ääigi. Njälmiseksisyeje puáhtá rähtiđ kondomist, uástiđ apteekist teikkâ 
Ohtuuorroo lii olmooš, kii ij lah naaijâmlittoost, aassâmlittoost teikkâ eres fastâ parâkoskâvuođâst.  
Onâččem uáivild tom, et puočâ teikkâ seksipiergâs piäijoo kunjon teikkâ pottârááigán. Luuvâ lase oonâšmist  
suomâkielân.  
Ooraalseksi uáivild suhâorgaanij njavkkâm njalmijn. Tast ij pyevti čuávjuđ, mut tast pyehtih njuámmuđ  
Orgasm teikkâ paccâm lii navdâšem já pyeritile tobdo, mon puáhtá finniđ ovdâmerkkân jieštuđâttem,  
njälmiseeksi, kietâseeksi teikkâ onâččem ääigi. 
Orthoreksia lii hemâdâs, mij lohtâs puurâdmân. Orthoreksian puosâškuáttám ulmust lii páágu sulâstittee  
tárbu puurrâđ tiervâslávt. Orthoreksiast puáhtá puárániđ. 
Ovdâkuáškánjâš uáivild kildee vuoččuu, mii puátá kihtâšume ääigi penis keejist, kužžâuáli rääigist.  
Ovdâkuáškánjâš ulmen lii njulčásmittiđ penis onâččem ääigi. Ovdâkuáškánjâsâst pyehtih leđe šovâttemseelah. 
Ovdâleikkâ lii toimâ, mii lasseet seksual kihtâšumvuođâ já himo. Ovdâleikkâ puáhtá anneeđ sistees  
ovdâmerkkân saanijd, kejâstuvâid, lihâstuvâid, njavkkâm teikkâ cummâluššâm. Kihtâšum lii seksual navdâšem tááhust tehálâš. 
Ovdânähki lii penis pajemus já lihâdeijee uási, mii luávdá ollásávt teikkâ mottoom uási nävliuáivist. Luuvâ  
lase ovdânäähkist suomâkielân.  
Ovtâstittum estimtablet lii čuávjum hormonal estimvyehi, mii váldoo piäiválávt njäälmi peht. Tot tuálá  
sistees kyehti eresmuđusii hormon. Ovtâstittum estimtableteh iä suoijâl seksitaavdâin. Luuvâ lase  
ovtâstittum estimtabletijn suomâkielân.  
Ovulaatio uáivild maneseelâ luovânem maneráávsáin. Ovulaatio tábáhtuvá suullân ohtii máánust. Luuvâ  
lase ovulaatiost suomâkielân.  
Panseksual lii olmooš, kiän erotliih, emotionalliih teikkâ/já seksual tubdâmušah pyehtih čuoccâđ nubbijd  
ulmuid sii suhâpeeleest teikkâ suhâpelettesvuođâst huolâhánnáá. 
PAPA-iskos uáivild pođoisellâiskos, mii tahhoo nisonáid. Čááitus váldoo iämáduv vuáđust já kuáhtu  
njäälmist. Čáitusväldim puáhtá tubduđ smavvâ capciittâhhân čuávjivuáđust. PAPA-čáittus ij táválávt taarbâš väldiđ vuálá 20-ihásijn. Luuvâ lase papačáittusist suomâkielân.  
Parâkoskâvuotâ lii kyevtikoskâsâš koskâvuotâ, mii vuáđuduvá kieresvuotân já seksualvuotân.  
Pedofil lii paijeel 16-ihásâš olmooš, kiän seksual kiddiistume jo-uv fantasiai teikkâ tavoi tääsist čuácá  
vuosâsaajeest vuálá rávásmemahasijd párnáid. 
Penetraatio uáivild siisâ uigâm. Távjá penetraatio meerhâš iämádâhonâččem.  
Penis lii almaa suhâorgaan. Luuvâ lase penisist suomâkielân.  
Pirrâčuopâdem lii Suomâst talhâstieđâlâš toimâ. Táválávt toin tivoduvvoo kaandâi čovgâ ovdânähki. Nieidâi  
pirrâčuopâdmân ij lah Suomâst talhâstieđâlâš aggâ, tanen ton olášuttem lii laavâst kieldum. 
PMS-tavdâmeerhah (premenstrual syndrom) uáivild tavdâmeerhâid, moh šaddeh ovdil mánusijd. Taah  
tavdâmeerhah pyehtih leđe ovdâmerkkân paddâm, vaibâsvuotâ, erduuvuotâ, čuávjivuáđu- já čielgipohčâseh, uáivipoovčâs, liškevááduh já njamai herkkivuotâ. Luuvâ lase PMS-tavdâmeerhâin  
suomâkielân.  
Polyamoria teikkâ maŋgâkoskâvuotâtile lii oovtâst soppum tääpi, mii vuáđuduvá ohtâsii ibárdâsân leđe  
romantlijn, intim já/teikkâ seksual koskâvuođâin maŋgáin ulmuin siämmáá ääigi. 
Polygamia uáivild maŋgânajâlemvuođâ. Motomijn kulttuurijn já riijkâin lii ärbivyehin já lavâlâš, et láá eenâb  
naaijâmkyeimih. 
Porno čáittá seeksi já pietittemesvuođâ. Porno ulmen lii kihtâliđ keččee. Pornoloostâ vyebdimaherääji lii 15  
ihheed já pornovideo 18 ihheed. 
Prostituutio uáivild maaŋgâmuđusij seksual tavoi vyebdim sajanmäksim vuástá. Tot ij lah Suomâst  
rikosriävtálávt ráŋgášemvuálásâš taho. Seeksi uástim teikkâ uástim keččâlem vuálá 18-ihásijn lii rikos. 
Ovdâsvástádâs lii ain ulmust, kii uástá seeksi vyeliahasijn. 
Pubertet lii synonym sáánán rávásmemahe. Tot lii šoddâm- já ovdánemmuddo nuorâvuođâst.  
Rávásmemahe vuálgá joton hormonal nubástusâi keežild. Tot álgá jieškote-uv nuoráin uáli eres ääigi. Luuvâ  
lase rávásmumeavveest suomâkielân.  
Rávásmemahe lii šoddâm- já ovdánemmuddo nuorâvuođâst. Rávásmemahe vuálgá joton hormonal  
nubástusâi keežild. Tot álgá jieškote-uv nuoráin uáli eres ääigi. Luuvâ lase rávásmumeavveest suomâkielân.  
Rähisvuotâ lii tobdo, mii puáhtá čyecciđ jieškote-uvlágán aššijd teikkâ ulmuid.  
Ruŋkkam lii suomâkielâst synonyym jieštuuđâtmân. Ruŋkkam lii seksual navdâšem adelem olssis  
ovdâmerkkân kuoskâttâlmáin roopâ já suhâorgaanijd. Luuvâ lase jieštuuđâtmist suomâkielân.  
Sadomasokism (SM) lii seksual toimâ, moos pyehtih lohtâsiđ ovdâmerkkân roolisierah, vuálánittem,  
čoonnâm já povčâgitmist navdâšem. Toimâ kalga ain vuáđuduđ ohtâsii haalun já sopâmušân já lii tehálâš, et kuábáš-uv uásipeeli tubdâv, et suoi navdâšává. 
Seksi uáivild eresmuđusijd aašijd ulmuid. Tot puáhtá leđe toimâ, jurduuh tâi tobdoh, moh tovâtteh seksual  
pyeritile, navdâšem já kihtâšume (ovdâmerkkân jieštuđâttem, kuoskâttâllâm, cummâluššâm, onâččem já 
Seksi-išepiergâs lii tiŋgâ, mii kiävttoo seeksist. Seksi-išepiergâseh išedeh meid talle, jis jieijâs seksualvuođâ  
olášuttem lii estum ovdâmerkkân monnii toimânaavcâ raijiittâs keežild. Seksipiergâsist já seksi-išepiergâsist ij lah távjá iäru já koččâmâš lii siämmáin pyevtittâsâin. 
Seksisierah láá jieškote-uvlágán tiiŋgah já piergâseh, moh láá vuávájum hitruuvuođâ tiet jieštuuđâtmân  
já tohâmân sehe seksisierâdmân. Seksitiiŋgah láá ovdâmerkkân dildo, vibraattor já tahoiämádâh. 
Seksitaavdah láá bakterij teikkâ virusij tovâttem puácuvuođah. Toh pyehtih njuámmuđ suoijiimettumis  
seeksist, jis tot lii jo ovdeláá oovtâ uásipiälán njuámmum. Seksitaavdâin puáhtá suojâliđ jieijâs nuuvt et kiävttá kondom teikkâ njälmiseksisyeje. Luuvâ lase seksitaavdâin suomâkielân.  
Seksitavdâtestâ uáivild ovdâmerkkân kužžâ- já vorrâčáittus já ton tutkâm laboratoriost seksitaavdâi väärild.  
Teestah tahhojeh tiervâsvuotâsajattuvâin, suhâpelitaavdâi poliklinikijn já priivaat tuáhtársajattuvâin. 
Motomijn tiilijn meiddei pääihist testam lii máhđulâš. Luuvâ lase seksitavdâtestaamist suomâkielân. 
Seksipiergâseh láá jieškote-uvlágán tiiŋgah já piergâseh, moi ulmen lii išediđ jieštuuđâtmist já tohâmist  
sehe seksisierâdmist. Seksitiiŋgah láá ovdâmerkkân dildo, vibraattor já tahoiämádâh. 
Seksualidentitet lii ovtâskâs ulmuu uáinu jieijâs seksualvuođâst. Seksualidentitet riävdá já hámmášuvá ubâ  
eellim ääigi. 
seksuallâš aktivlâšvuotâ kovvee seksual jurduid, tobdoid já seksual lattim. Aktivlâšvuotâ-sääni puáhtá  
uáivildiđ tai aašij mere tiätu muddoost ulmuu elimist. Seksuallâš aktivlâšvuotâ riävdá ulmust ulmui já ubâ 
eellim ääigi. 
Seksuallâš haalu uáivild haalu finniđ seksual pyeritile já navdâšem.  
Seksuallâš haluttesvuotâ uáivild seksuallâš haalu uccevuođâ teikkâ váilum ollásávt, ovdâmerkkân ko  
olmooš ij haalijd seeksi já ana tom čuolmân. Áášán puáhtá uuccâđ čuávdus tuáhtárist teikkâ 
seksualravviittuvâst. 
Seksuallâš pyereestvaijeem uáivild tuđâvâšvuođâ jieijâs suhâpiälán já seksualvuotân. Seksuallâš  
pyereestvaijeem uáivild tom, et ulmust lii máhđulâšvuotâ porgâđ tienuuvt ko sunjin olssis oro 
pyeremussân. 
Seksuallâš ávhástâllâm meerhâš saavâid teikkâ tooimâ, mii ij lah hiäivulâš nuorâ ahetásásii (psyyke tääsi)  
seksualovdánmân já tot povčâgit nuorâ jiegâlávt teikkâ fyysilávt. Ávhástâllâm puáhtá tábáhtuđ muáđuluvâi, 
puhelin teikkâ internet peht. Ávhástâllâm ij ain toolâ sistees tom, et uhre já ávhástellee teivâv fyysilávt. 
Seksuallâš hyenes kohtâlem puáhtá leđe ovdâmerkkân äštim, čovgiittem, laiđiistâllâm, skiäŋkkum teikkâ  
páguttem tohâmân, njälmiseeksin teikkâ cummâlušmân. Hyenes kieđâvušmân kuleh meid seeksin lohtâšuvvee ašij keččâmân teikkâ kuldâlmân páguttem, páguttem kuoskâttâllâđ jieijâs teikkâ nube teikkâ 
viehârâs kuoskâttâllâm. 
Seksuallâš ohtâvuotâ uáivild oovtâst ovttáin teikkâ eenâb ulmuiguin feerejum já olášuttum seeksi. Luuvâ  
lase seeksist suomâkielân.  
Seksual luávkkám lii taho, mii povčâgit tavo čuosâttâhhân šoddâm ulmuu olmooš-, jiešmeridem- teikkâ  
seksualvuoigâdvuođâid. Tavo čuosâttâhhân puáhtá karttâđ páárnáš, nuorâ, rävisolmooš teikkâ elilâm olmooš suhâpeeleest sorjohánnáá. Seksual luávkkám ij veltihánnáá teevdi rikkoos tobdomeerhâ, veikkâ taho sáttá atâštiđ tâi luávkkáđ čuosâttâhhân šoddâm ulmuu, teikkâ sun puáhtá anneeđ tom veerrin. 
Seksuallâš sundâšume kovvee tom, kiän ulmust olmooš lii kiddiistum erotlávt, emotionallávt teikkâ  
seksuallávt. Seksuallâš sundâšume lii muttuuhánnáá jiešvuotâ kidâ šoddâm rääjist. Juáháš puáhtá jieš miäruštâllâđ teikkâ kyeđđiđ miäruštâlhánnáá jieijâs seksualidentitet. 
Seksualravvim lii stivrim já ravvim aašijn, moh kuleh seksualvuotân. Seksualravvim siskeeld táválávt 1-  
savâstâllâmkerdid. 
Seksualvuoigâdvuođah tuálih sistees sehe vuoigâdvuođâid já kenigâsvuođâid seksualvuođâst.  
Vuoigâdvuođah kyeskih puohahasijd suhâpeeleest, liškeiivnest, seksual sundâšuumeest já 
tiervâsvuotâtiileest sorjohánnáá. Luuvâ lase seksualvuoigâdvuođâin suomâkielân.  
Seksualrikos uáivild seksual jiešmeridemvuoigâdvuođâ vahâgittee tavo, mii lii juohhum ráŋgášemvuálásii  
tavo luokan Suomâ laavâst. Seksualrikoseh miäruštâllojeh rikoslaavâ 20. lovvoost. Luuvâ lase rikoslaavâst  
suomâkielân.  
Seksualvuotâ lii ulmuu vuáđujiešvuotâ, mon ij pyevti sierriđ ulmuu eres lattiimist. Seksualvuotân kuleh  
eereeb iärrás suhâpeeli, seksual sundâšume, lasanem já suhâpeliroolih. Keejâ video seksualvuođâst.  
Seksualterapia meerhâš savâstâllâmiše seeksin já seksualvuotân lohtâšuvvee aašijn. Seksualterapia tuálá  
sistees maŋgâ terapiakeerdi. Terapian puáhtá ucâliđ jiečânávt teikkâ tuáhtár puáhtá laiđiđ toho ovdâmerkkân sorjovâšvuođâ tovâtteijee seksičuolmâi keežild. 
Seksualtiervâsvuotâ lii tot uásisyergi ulmuu tiervâsvuođâst, mii kulá seksualvuotân já seeksin.  
Seksualtiervâsvuotâ ráhtášuvá ubâ eellim ääigi lavhij mield. Tot uáivild almajin ja nisonin rávásmum já ovdánem sehe jieijâs já nuubij árvuštem já suojâlem. Seksualtiervâsvuođâ tááhust lii siämmáá tehálâš iberdiđ, kuás kalga ucâliđ tuáhtárân rávásmemave čuolmâi tiet, ko mättiđ suojâliđ jieijâs seksitaavdâi 
vuástá. 
Selibat uáivild tile, mast olmooš kiäldádât seeksist teikkâ jieškote-uvlágán seksual tavoin. Selibat puáhtá  
pišteđ maaŋgâkukkosijd aaigijd. 
Sexting uáivild seksual kuuvij, videoi já viestâi vuolgâttem ovdâmerkkân moobilpiergâsijguin. Luuvâ lase  
seksiviestâin suomâkielân.  
Siemâcirgám uáivild siemâkolgos cirgásem penisist. Siemâkolgos puáhtá siskeldiđ šovâttemseelâid, moh  
pyehtih šovâttiđ maneseelâ já čuávjum puáhtá älgiđ. Luuvâ lase siemâcirgomist suomâkielân.  
Siepah uáivildeh suhâorgaanij liškekuolgâid, moh šodâškyeteh rávásmemavveest já suojâleh suhâorgaanij  
liške já šlijvease. 
Sooloseksi lii synonym jieštuuđâtmân. Tot lii seksual navdâšem adelem olssis ovdâmerkkân kuoskâttâlmáin  
roopâ já suhâorgaanijd. Luuvâ lase jieštuuđâtmist suomâkielân.  
Spanking lii liške tuáškum kuámmiráin teikkâ moinnii tiŋgáin seksual kihtâlem teikkâ kihtumvuođâ lasettem  
várás. Toos kalga leđe puoh uásipeelij mietâmuš já oovtâst soppum njuolgâdusah. 
Sperma teikkâ siemâkolgos lii vuočâ, mii siskeeld šovâttemseelâid, já toh cirgás siemâcirgám ääigi penis  
kužžâuálist. Sperma ana sistees sehe šovâttemseelâid já kupâlâsráávsást já ovdâráávsást vuoččum 
kolgosijd. Luuvâ lase siemâkolgosist suomâkielân.  
Spermisid lii čuávjum kemiallâš estimvyehi. Ton estimvyeimi lii hyeni ige tot kolgâččii kuássin kevttuđ  
ohtuu, mut ain oovtâst motomáin eres estimvuovvijn, tego kondomáin. Luuvâ lase estimsuuptâst  
suomâkielân.  
Spiiraal lii uccâ, t-puustuv hámásâš tiiŋgâš, mon tuáhtár piäjá kuáhtun čuávjum estim várás. Spiiraal ij  
suoijâl seksitaavdâi vuástá. Luuvâ lase estimspiralijn suomâkielân.  
Sterilisaatio lii pisovâš čuávjum estimvyehi. Sehe almaid já nisonijd puáhtá sterilistiđ. Sterilisaatio ij vaaigut  
hormonpyevtitmân, seksual haalun teikkâ seeksin. 
Suhâpele tivvoom uáivild, et olmooš tivo šoddâmääigi sunjin miäruštâllum, puástuhin feerejum suhâpele,  
vâi tot västidičij jieijâs suhâpeli-identitet. Taas pyehtih kuullâđ noomâ nubásmittem, juuridlii suhâpele nubásmittem sehe jieškote-uvlágán roopâ talhâstieđâliih tipšoh. 
Suhâpele tivvoomtipšo uáivild tom, et olmooš uážžu talhâstieđâlii iše šoddâmääigi miäruštâllum suhâpele  
tivomân, vâi tot västid ulmuu jieijâs feerim suhâpeli-identitetist. 
Suhâpeeli lii ulmui jiešvuotâ. Ovtâskâs olmooš puáhtá miäruštâllâđ suhâpeelees ovdâmerkkân biologia  
teikkâ persovnlâš feerim uáinust. Juáháš feeree suhâpeeles jieijâs vyevi mield. 
Suhâpeli-identitet lii ulmuu uáinu jieijâs suhâpeeleest. Suhâpeli-identitet lii individuallâš.  
Suhâpeliorgaaneh teikkâ genitaleh láá organeeh , moh távjá lohtâseh seksualvuotân teikkâ lassaanmân.  
Suhâorgaaneh láá ovdâmerkkân iämádâh ađai vagina, kunjopoksâmeh, kuáhtu, penis já kuolah. 
Suhâpelitaavdah láá bakterij teikkâ virusij tovâttem puácuvuođah, moh njuámuh suoijiimettumis seeksist.  
Tondiet taah puácuvuođah kolgâččii-uv kočoduđ seksitavdân. Seksitaavdâin puáhtá suojâliđ jieijâs ko 
kiävttá kondom teikkâ njälmiseksisyeje. Luuvâ lase seksitaavdâin suomâkielân.  
Suhâsellâ uáivild lassaanmân spesialistum seelâid. Ulmuin suhâseelah láá manesellâ (nisoneh) já  
šovâttemsellâ (almaah). 
Suormâtuđâttem uáivild ovdâmerkkân suhâorgaanij njavkkâm já kihtâlem suormâiguin.  
Syejiaherääji lii termâ, mii uáivild lahârähtei asâttem aherääji. Syejiaherääjih láá kyehti: 16 ihheed já 18  
ihheed. Toi ulmen lii suojâliđ vyeliahasijd nuorâid seksual tavoin, moh sättih leđe varâliih sii seksual šoddâmân já ovdánmân. Luuvâ lase syejiaherääjist suomâkielân.  
Šlijvease uáivild jieškote-uv orgaanij já vuovdâi sisâase luávdee kođoskeerdi. Njuuneest, njäälmist, peeljist,  
pottârääigist já iämáduvâst lii šlijvease. 
Šovâttemseelah láá almaa suhâseelah. Jis šovâttemsellâ šoovât maneseelâ, te čuávjum álgá. Luuvâ lase  
šovâttemseelâin suomâkielân.  
T  
Terska ađai puojâ uáivi uáivild penis uáivi. Kuávdoo puojâ uáivi lii kužžâräigi, mast kužžâ já siemâkolgos  
kolgá olgos. Puojâ uáivi lii távjá herkki kuoskâtmân. Luuvâ lase terskaast suomâkielân.  
Tippur lii bakter tovâttem seksitavdâ, mii puáhtá njuámmuđ suoijiimettumis tohâmist, njälmiseeksist já  
seksitiiŋgâi peht. Tippur áiccoo seksitavdâteestâ vuáđuld já tot hoittájuvvoo antibiotijguin. Luuvâ lase 
tippurist suomâkielân. 
Torvoseksi siskeeld tooimâid já tavoid, moi čuávumuššân iä njuámu seksitaavdah teikkâ main ij pyevti  
čuávjuđ. Luuvâ lase estimist suomâkielân.  
Transgender lii olmooš, kiän suhâpeeli lii jieijâslágán almaivuođâ já nissoonvuođâ ovtâstume. Transgender  
puáhtá tubdâđ jieijâs suhâpelittemmin teikkâ maŋgâ- teikkâ eressuhâpiälásâžžân. Sun iälá almaivuođâ já nissoonvuođâ rääji alne, kooskâst teikkâ ulguubeln. 
Transolmooš lii almostuávádâh ulmui, kiän suhâpeli-identitet teikkâ suhâpele olgospyehtim spiehâst ton  
suhâpiälán lohtum vuárdámušâin, moos sun lii šoddâmmuddoost miäruštâllum. 
Transsuhâpelivuođâst lii koččâmâš suhâpele feerimist tienuuvt, et šoddâmmuddoost miäruštâllum  
suhâpeeli ij oro uápisin. Transsuhâpiälásii ulmuu suhâpeli-identitet puáhtá leđe almai, nissoon teikkâ maidnii muide. 
Transvestisâšvuotâ uáivild ulmuu, kiäs kulá ennuv sehe almaivuotâ já nissoonvuotâ. Transvestit tobdá  
táválávt šoddâmist miäruštâllum suhâpele uápisin, mut haalijd koskâttuvâi vuáijuđ nube suhâpele roolin, 
ovdâmerkkân lattiimáin já pihtâsijguin. 
Tumputtaminen lii seksual navdâšem adelem olssis ovdâmerkkân kuoskâttâlmáin roopâ já suhâorgaanijd.  
Luuvâ lase jieštuuđâtmist suomâkielân.  
Urolog lii tuáhtár, kii lii spesialistum almai já nisonij manemušâi já kužžâolij sehe almai suhâorgaanij  
puácuvuođâi tutkâmân já tipšomân. 
Vagina lii synonym iämádâhân. Tot lii nissoon suhâorgaanij pocceelágán já tekkiis uási, mij ovtâstit olgoldâs  
suhâpeliorgaanijd já kuáhtu. Luuvâ lase iämáduvâst suomâkielân.  
Vaginism lii iämádâhčarviittâh, mast nissoon čuárbbelvyeliteehijn já iämáduvâst láá tátuttes čarviittuvah.  
Iämádâhčarviittâh puáhtá tubduđ ovdâmerkkân tohâmist, jieštuuđâtmist teikkâ gynekologlii tutkâmist. 
Luuvâ lase vaginismist suomâkielân.  
Ostum seksi lii seeksi jieškote-uvlágán tavoi lonottem ruttân teikkâ eres ovdâdâssáid, ovdâmerkkân  
pihtâsáid teikkâ uáivádittee amnâsáid. Seeksi uástim vuálá 18-ihásijn teikkâ uástim keččâlem lii rikos. 
Veškispiiraal lii uccâ, t-puustuv hámásâš tiiŋgâš, mon tuáhtár piäjá kuáhtun. Luuvâ lase veškispiralist  
suomâkielân.  
Vibraattor lii sporijdeijee seksitiŋgâ. Vibraattoreh láá maaŋgâlágáneh.  
Vielgiskulgâm lii vielgis kolgos, mii kolgá iämáduv šlijveaaseest já kuáhtučiäppát ráávsáin. Tot iššeed toollâđ  
iämáduv šlijvease oornigist já tiervâsin. Luuvâ lase vielgiskolgosist suomâkielân.  
Vises peeivih uáivildeh taid mánusâšpaje peeivijd, kuás nisonist ij lah teoriast máhđulâšvuotâ čuávjuđ.  
Vises peeivih iä lah lyetittettee čuávjum estimvyehi, tanen ko eromâšávt nuorrân ovulaatio puáhtá tábáhtuđ mon mánusâšpaje muddoost peri. Luuvâ lase vises peeivijn suomâkielân.  
Vulva lii nomâttâs nissoon olgoldâs suhâpeliorgaanáid tego kunjopoksâmáid, klitorisân já iämáduv rááigán.  
Vulvodynia lii povčâstile, mii tiättoo nissoon suhâorgaanijn. Tot puáhtá čuágguđ, ilâštiđ já suhâorgaaneh  
pyehtih leđe heerkih. Luuvâ lase vulvodyniast suomâkielân.  
Tyeji 
Mááccuh 
Muusik 
Tyejikulttuur kulá nanosávt anarâš ärbivuáhán. Ton pyeremusah tobdomeerhah láá Aanaarjäävri pirrâsijn siäilum kielâ já anarâš mááccuh . Puohâin taavaapiälái aalmugij tuáváážijn kávnojeh siämmááh vuolgâsajeh: arktâlâš luándu já ovdánem tárbu. Aašijd lii ferttim iskâdiđ, ovdediđ já ain taan tyehin lii lamaš olmooš. Anarâš eellimvyevist ráhtojii pääihist puoh päikkipirrâsist tarbâšum tiiŋgah, mii asâttij anotiŋgáid tiätulágánijd vátámušâid. Tiiŋgah kolgii leđe nanoseh, vuohâseh kevttiđ já toh kolgii leđe meiddei čaalman vuohâseh uáiniđ. Almaah porgii nk. almai pargoid, moh lohtâsii asâmân. Aanaarjävri já ton maaŋgah uálgičácáduvah, jäävrih já lááduh vattii tááiđu kárbá rähtimân. Tälvijotemân tarbâšuvvojii kerriseh já rievah, sehe ergijd leeŋgih. Perrust tâi aassâmkuávlust lâi ain kiinii, kote haldâšij muorâst rähtim tááiđu. Poccuu čuárvi lii lamaš meiddei anoaamnâs, mast láá rahtum ovdâmerkkân suoppâin čuárvikielah, pastemeh, njuškomeh já kiävuh. Anarâšah iä lah lamaš puásuiriggáh, mut puásui lii lamaš kuittâg ubâ eellim iähtu. Tot lii lamaš vuájáán, purrâmâš adeleijee já ton čeevđist láá rahtum anokäävnih. Tälvikárvu vuáđudui poccuutyelji maaŋgâpiälásii kevttimân, mast ráhtojii sehe almai já nisonij káárvuh. Ostodum čevđi lâi maaŋgâpiälásâš tyejiaamnâs, mii tarbâšui leeŋgijn, laavhâin já sekkânähkin, sehe káárvuin. Eellimvyehi čoonnâs mááccuhkulttuurân Kyelipivdo lii kullum nanosávt anarâš elimân nuuvt tälvi- ko kesiorottuvâst-uv. Tyejeh láá čuávvum varriistâllâm mieldi. Ucessiähá eennâmtuálu já šiiveettuálu, kuusah já saavzah, láá puáhtám lasattâs perrui purrâmâšvááljun. Kusânähki tarbâšui ovdâmerkkân kamuvvuáđučevđin já läbžiamnâsin já saavzâulloost pannojii lääigih. Saavzâ tuoljin ráhtojii ruávuh, já piärgu kevttui ravâdin. Taažâ kävppimaađhijn puáhtojii purrâmâšveerki lasseen meid nuárjunähki kamuvvuáđui, laabžij já laavhâi várás, sehe eres-uv tyejitarbâšeh tegu leđđee já paajâ sämimáccuhij várás. Nisoneh láá uásálistám máhđulâšvuođâidis mield puoh pargoid. Eemeed pargon lii lamaš toollâđ pääihi já perruu liegâsin, já sun lii kárvuttâm perrus. Motomin ráhtojii käävnih meiddei ránnjáid já olgoláá-uv. Táválávt tuáijojeijei táiđu juuđij máđhálij já rahtum tuojij mieldi. Mááccuhkulttuur ovdánem lii kuullâm eellimvuáhán. Nissoon tááiđuh já taaidâčalme láá lamaš tárbuliih pivtâstem ovdánmist. Hervâttemvyehi olášuttui amnâsij mield, moh kuás-uv lijjii finniimist. Anarâšâi vyeligâš eellimvyehi tiettui meiddei kárvudâtmist, ain ij lamaš väärigin ko eidu velttidmettumân juhlekáárvun.  
Sämimááccuh spejâlist onnáá peeivi 
Falâlduv valje, omâdâh já amnâsij älkkeb finnim tááláá ääigist anarâš-uv piivtâstmist. Ärbivuáváliih mááccuhamnâseh láá finnim paldâsis taanáigásâš uđđâ kággáid já eres-uv kuárrumtarbâšijd. Ihelovoi mield láá puáttám vaikuttâsah sämikuávlu jieškote-uv kuávlust. Aanaar kuávlun láá puáttám ässeeh sämikuávlu eres oosijn. Iänuduvliih, ucjuvliih já nuorttâlâšah láá puáhtám kuávlun jieijâs mááccuhkulttuuris. Meid siähálâsnäimilitoh vaikutteh jieijâs uásild mááccuhkulttuur ovdánmân Ella Sarre   
Tuáijojeijeeh: 
Veikko Paltto  
Ensi Aikio šišneest kuárrum nitrosehhiih čižetpeln, sehe kähvi-  já sukkârseehah uálgispeln. 
Maassâd pajas 
© 2006 Sámi musea Siida & Anarâškielâ servi 
Heikki Mattus 
A.V. Koskimies 
Kirjálâsvuodâ luvâttâllâm 
Uđđâivemáánu 20. peeivi 1891 šoodâi Pulkkila tallaa kappallâžân Lauri Arvid Itkosâžân kuálmád pärni, kote poođij maŋeláá vaikuttiđ viehâ ennuu sämmilij já toi kuáttá meiddei anarâšâi kulttuurlâš ärbivyevi pajasčälimân. Kaandâš finnij nommân Toivo Immanuel Itkonen , kote varrij perrus mieldi Anarân kiđđâtäälvi 1899. Sun lâi talle eidu tiävdám 8 ihheed. Stuorrâ perruu, mast lijjii vaanhimij lasseen kyehti palvâleijee já kuttâ párnáá, sehe Putte-nommâsâš hiävuš, puohnâssân love olmožid, lâi Kittâlist oovdeld ergiráiđuinis Aanaar tallaš lukkár Heikki Mattus ađai Jormo-Hendrih nieidâinis Ánnáin. Ko moonnâm ihečyeđe aalgâst lâi vala kierdoškovlâoornig já katekeetta Matti Lehtola máttááttij párnáid talle Anarist, ooinij Lauri Itkonen kuittâg pyerebin pálkkááttiđ päikkimáttáátteijee párnáidis Toivon já Tyynin, kiäh láin talle škovlâaavveest. Sunnuu päikkimáttáátteijee nommâ lâi Helmi Hirvonen. Perruu puárásumos pärni Lauri Ilmari, kote poođij lovmat ihheed maŋeláá kavnâđ Juvduunjäälmist keđgiáigásijd kuátisoojijd, lâi juo talle Oulust luhâmin. Aanaar markkânist algâttij kale kansaškovlâ ive 1902, mut Toivo Immanuel ij kiergânâm servâđ toos, ko sust lâi aaigâ algâttiđ Oulu lyseost luuhâđ čohčuv 1901. Oopâi algâttem lyseost siämmáá čoovčâ ij kuittâg olášum ton suujâst, et sun ij peessâm čoođâ lyseo kirjálâš siisâpeessâmiskosist. Iskos ohtân uássin lâi uáináh kiärdutavlu mättim já sun lâi algâttâm kiärdutavlu numeristim čyeđeest vuáluskulij, ko lâi kolgâđ algâttiđ ovttiist pajaskulij. Kaandâ ij kannattâm kuittâg innig vuolgâttiđ maasâd Anarân já kansaškoovlân, pic Oulu syemmilii valmâstellee škoovlâ rehtor Magnus Rosendal vaaldij suu oovtâ ihán škovlâsis, mon maŋa Toivo peesâi-uv Oulu lyseo uáppen. Oulu lyseost čiččâm ive luuhâm maŋa sun čaalij pajeuáppen 19 ihásâžžân ive 1910, filosofia kanditaattân sun valmâštui ive 1913, filosofia lisenssiaattân ive 1916 já viijmâg filosofia tuáhtárin ive 1923. Ko tuáhtárhattâ teddilui suu uáiván, sun lâi talle tuše 32 ihásâš. Sun tooimâi toovláštieđâlâšvuođâ toimâkode (muinaistieteellinen toimikunta) amanuenssân 1919 – 1932, toimâkode intendenttân 1932 – 1935 já ubâ toimâkode uásádâhhovdân 1935 – 1955 koskâsâš ääigi. Sun lâi meiddei Suomâ toovlášmušto-ovtâstus čällen 1920 – 1933, Säämi čuovviittâsseervi stiivrâ jeessân 1934 – 1961, Suomâ tieđâakatemia jesânin ive 1947, Royal Anthropological Institute of Great Britain and Ireland kunneejesânin, sehe vala Norsk Folkemuseum kunneejesânin ive 1961. Iivij 1911 – 1949 koskâsâš ääigi sun toovâi 9 tutkâmušmätkid Sáámán já puáđusin sun čaalij kyevtiuásásii kirje Suomen lappalaiset I já II ive 1948, kyevtiuásásii nuorttâkielâ sänikirje Koltan- ja kuolanlapin sanakirja I já II ive 1958, toimâttij kirje Inarinlappalaista kansantietoutta, moo materiaal lâi nuurrâm A.V. Koskimies keessiv 1886, vaaldij suullân 400 kovveed sämmilij elimist já čaalij pajas suullân 2000 anarâš päikkinommâd. Kielâmiäštárin já äššitobden sust lâi maaŋgâid iivijd Uula Morottaja ađai Lesk-Ant Uulá. Säämi tutkâmušmađhij lasseen sun toovâi tutkâmušmaađhijd meiddei Koskâ-Euroopân ive 1929, Skandinavian ive 1931 já 1947, sehe majemustáá vala Italian ive 1955. Toivo Immanuel Itkosâžân já kálgus Iina Amanda Seppäsâžân šoddii kulmâ párnáá: Terho, Marja já Kerttu, kiäin Terhoost šoodâi professor. Iänááš ääigi eelimistis T.I. Itkonen aasâi Helsigist já nuuvtko ovdeláá lii čielgâm, sun lái uáli čuuvtij áárvutsoonnum kielâtieđâldeijee já kielâtotkee. Sun jaamij Helsigist 12.05.1968. Martti Linkola ive 1998 Siijdâst toollâm luvâlduv mield sun lii čáállâm tieđâlâš teevstâid paijeel 5000 sijđod, veikâ sust lâi vyehin ettâđ aašijd uánihávt. Terho Itkonen skeŋkkij stuorrâ uási eejis kiirjijn Siijdân.  
Viiljâžeh   Arvo, Toivo Immanuel já Tuomo Itkonen Anarist ive   1910. 
Maassâd pajas 
© 2006 Sámi musea Siida & Anarâškielâ servi 
Čäällimvyevih 
Kielâ já identiteet 
Mainâstemärbivyehi 
Kirjálâšvuotâ 
Almostittum kirjálâšvuotâ 
Mainâstemvyehi lii siämmáásullâsâš puoh sämmilijn. Mainâsij vuormâ lii távjá siämmâš, mut miljöö já tärkkilub ääših adeleh páihálii ivne. Nuuvtpa puáris šoddâmmainâseh já oskomušmainâseh láá suullân siämmááláváneh jieškote-uv kuávlust. 
Satu -luokan kullee mainâseh láá elleemainâseh, imâšmainâseh, nooveelmainâseh já ilbis mainâseh. Toh láá iänááš luoihâttum eres kuávluin, nuuvt tego satu-mainâseh távjá láá-uv. Ive 1917 almostittum čuágálduvâst  láá valjeest satu-mainâseh. Tain mainâstum ääših láá iänááš viäráseh anarâššáid, ko toh mainâsteh el. kunâgâsâin, jálupeevrijn, hiäppušijn,  já taamiterhoin. Elleemainâseh-uv oroh lemin puohtum, kuás jo puásui teikâ kodde iä mainâšuu mainâsijn ollágin. Mut mainâsijn kal lii ennuv páihálâš ivne já ääših kieđâvuššojeh säämi vuovvijn, nuuvt tego Meniš-Aanti fiäráneh Ranskaenâmist.  
Oskomušmainâsijn táválumoseh láá mainâseh stáálust, kuhvittârijn, čáháligijn, sieidijn já meiddei komme-, ovdâsâš- já kyehtineeleevmainâseh.  
Váruttemmainâsijguin čielgejii tom mielânpäccee vuovvijn, et maht kiävá, jis parga puástud.  
Olmoošmainâseh já historjáliih mainâseh láá eenâb čonâsist sajan já tiätu ááigán.  
Memoraat maainâst kiännii tiätu ulmuu fiäránijn. Tast láá fáárust oskomušmainâs amnâseh já ennuv ovtâskâs ääših, moh iä aainâs joođeet mainâs ovdâskulij. Ovtâskâs ašij kevttim mainâsist viggá vaarâ tuođâštiđ tom, et äšši lii tuođâi tábáhtum, mut tast čiälgá meiddei tot, et mainâstum tábáhtâs lii tai aigij tábáhtum. Mainâsist mainâšuvvojeh ulmuuh, äigi já päikki tárkká já et mii ain tábáhtui.  
Jis mainâs juonâ vájálduvá teikâ tom ij haalijd mainâstiđ, te tot puáhtá snorâniđ ceelhân teikâ páhudistmân. Párnáá puáhtá váruttiđ: Jis moonah riidon, te vuáŋŋáš rottee tuu čääsi vuál. Teikâ jis páárnâš lii piättáá, te ettii: Piettemes čáhálig ! Čáhálig uáináh lâi pietittem.  
Anarâškielâst ij lah sierânâs nommâ satun ige memoraatân , lii tuše maainâs já verbâ mainâstiđ . Lii meiddei muštâlus . Muštâlus, memoraat já motomin maainâs-uv mainâstuvvojeh tuottân, satu vist epituottân.  
Mainâsšlaajah  
Nooveelmainâs (satu) juonâ (1886) kirjeest "Inarinlappalaista kansantietoutta." Meniš-Antti maainâst, maht sun maailmist jođedijn moonâi Raanskan. Pariisist sun hyenes pihtâsijguin moonâi mottoom táálun, mast lijjii juhleh. Suu viggii vistig vyejettiđ meddâl, mut maŋeláá sun kuulâi mottoom hiärá sopâmin kunâgâs nieidáin, et suoi moonnâv oovtâst uáđđáđ. Meniš-Antti kal maatij ranskakielâ. Sun tohâludâi irguustellen já peesâi niäljád kiärdán. Seeŋgâst Antti kuittâg kavnâttâđâi, ko ferttij ruokkâđ čuuvtij tiihijd. Nieidâ adelij sunjin kulmâtuhháát kolletalarid, ovdil ko finnij suu vyelgiđ. Kunâgâs nieidâ lii kulloo čuávjum...  
Stáálu lii stuorrâ, kievrâs, fastes já ohtuunis eeleev, mii hástá ulmuu hiäibuđ. Jis olmooš vuáittá, sun kalga jieijâs nijbijn koddeđ stáálu. Stáálu kal fáálá jieijâs nijbe, mut toin tot ij jäämi, pic kiävru val lase. Meiddei stáálu pennuu, mii puáhtá kal leđe uáinimettum, kalga koddeđ, mudoi tot njuálu stáálu haavijd já iäláskit tom val kievrâbin. Olmooš finnee stáálu ruuđâid já kuullijd olssis.  
Kuhvittâr lii sivvâdub eeleev. Tot áásá eennâm vyelni, mut sáttá motomin almostuđ ulmui uáinusân, jis haalijd monnii suujâst jotteeđ uáinimettumin. Kuhvittâreh láá muččâdeh, riggáh já šiev káárvuin. Sii poccuuh-uv láá čiŋŋâivnásiih. Kuhvittârmainâsijn táválávt olmooš uáiná omâs poccuid stuorrâ iälu, mii ij räähti muottui luodâid. Mut jis leggist nijbe teikâ monnii ryevdi poccui paijeel, te finnee olssis puoh taid poccuid, moh pääccih koččâmsaje já ulmuu kooskân. Kiinii lii-uv kulloo riggom toin naalijn.  
Sieidi lâi immeel teikâ kuittâg jiegâ orroomsaje. Tobdos lii maainâs Ijjäävri sieidist. Tast mottoom enni nieidâinis moonáin almottiđ siäidán, et suoi iävá innig ááigu uhrediđ toos. Te kárbás lavkkiidijn nieidâ jyelgi rokkâsij riidon nuuvt, et sun ferttij čuárvuđ sieidi iššeen já lopediđ ain-uv uhrediđ: "Ele vääldi kuonâruoidâ, vääldi pyereeb viercâ čiäppát!" Te jyelgi peesâi luovâs riddoost, já suoi ferttijn ain juátkiđ uhrij pyehtim siäidán.  
Ovdâsâš almostui mottoom ääigi ovdil ko olmooš jieš. Motomij ovdâsâš poođij pirrâmpeeivi ovdil. Taggaar lâi kuittâg Kaabi Joovnâst. Tot almostui nuuvt tárkká, et kálgu puovtij käähvi vuoššâđ valmâšin pirrâmpeeivi keččin ovdâsáá oinuumist. Ovdâsâš lâi eidu tego olmooš jieš-uv. Kossenâmist ässee Áhu-Joovnâst lâi ovdâsâš, mon maaŋgâs oinii siämmáá ääigi. Návt tábáhtui maŋgii, ohtii keevâi nuuvt-uv, et Jovnâ oinui ohtân ovdâsáinis já sáárnui-uv toin. Lâš-uv ovdâsâš lamaš maŋanum vâi Jovnâ puáttâm liijkás tooláá. Táválâš čuđemaainâs lii taggaar, et čuđeh puátih hevâttiđ sämmilij tááluid, koddeđ já rievediđ. Sämmilij sáŋgár Lavrukâš kuittâg utkáávuođâinis tuššâd čuuđijd. Mottoom mainâsist čuđeh lijjii jotemin Aanaarjäävri mield já pálkkááttii Lavrukáá uápisin. Sun hokâttâlâi taid suollui luámánijd purrâđ. Ko čuđeh lijjii moonnâm tabbeláá, te Lavrukâš saajai puoh kárbáid čáácán já kuođij čuuđijd suollui. Kyevti oho keččin čuđeh lijjii jáámmâm niälgán, veikâ lijjii purrâm čyeđe peesist kuolmâsijd. Suolluu nommâ lii-uv Čyetpecsuálui. Lavrukâš lâi jieijâs ääigi MacGyver.  
Historjálijn mainâsijn ovdâmerkkân lii täst Sigá maainâs. Siggá lâi nieidâ, kiäst láin kyehti irge. Ko sun ij máttâm valjiđ kuábbáágin, te irgeh moonáin kezis čuálmi kyevtibel já paijijn tavgijn kyeimis. Kuábâš-uv kaandâin jaamij. Čuálmán šoodâi nommân Sigá čiärrumčuálmi . Mainâsist láá kyehti loopâ, tego valjimnáál. Nubbeest Siggá hávdáduvvoo irgij kooskân sanijguin: "Ko jieh kuábbáágin hilgom, te tääl finniih kuohtuid." Nubbe loppâ lâi taggaar, et Siggá varrij aassâđ Taažâbel Stuorrâvuonân, kost naajâi já eelij elimis tobbeen. Stuorrâvuonâ máddáábeln láá pääihinoomah Sigákieddi já Sigákuolbâ.  
Mainâseh ulmuin láá vaarâ táválumoseh. Suvláámus mainâseh mainâstuvvojeh ulmuin, moh láá luándus, tavijdis teikâ pargoidis peeleest suámáliih. Maainâstmist kalga kuittâg tiettiđ, et láá-uv ääših äärgih, et lii-uv pyeri taid kost já kiäs peri mainâstiđ. Mainâsij ulmuuh sättih leđe val elimin, teikâ kuittâg sii alda hyelhih. Ain ij pyevti mainâstiđ om. taggaar mainâs, mast nuáidi keččâl pyerediđ mielâvänulmuu.  
Motomin puáhtá kuittâg mainâstiđ om. puásuisuollust, jis lasseet toos aspekt tiätuláván juonâlâš sáŋgárist, kote om. táájut läddlâš polisijd. Tágáreh láá mainâseh Meniš-Jussáást. Mottoom mainâsist Jussá piäsá kárgáđ, ko čájádit poolis já komserjâs vijđes čievârmaailmân. Nubbeest Jussá kárgáá faŋgâfiävrárist nuuvt, et čááŋá čieŋâlâsân suoinij siisâ láátun. Kuálmádist Jussá kárgáá Kittâl muorâlanneest tohâludmáin, et sun lii jyelgiväänist. 
Kuvviittâs  Piäkkáá Aavni (Aune Kuuva) kirjeest Riävskánieidâ. 
Kuobžâ-Saammâl (Sammeli Morottaja) maainâst: Jáák'Irján 
YLE Säämi radion sarjasta Tom ulmuu jiem vájáldit 
Ive 1917 almostittum čuágáldâh . 
Njižžjäävri  sieidi. 
Maassâd pajas 
© 2006 Sámi musea Siida & Anarâškielâ servi 
Tyeji 
Mááccuh 
Muusik 
Anarâšâi kulttuur lii váhá eresláván ko eres sämmilijn. Áigápuáđuh láá lamaš siämmááláváneh tego sämmilijn mudoi-uv, luánduiäláttâsah. Stuárráámus iäru lii vaarâ tot, et anarâšâin iä lah lamaš stuorrâ puásui-iäluh ege sij lah jottáám puásuisijdâiguin. Motomijn kal láá lamaš ennuu-uv poccuuh, mut liijká häärvist. Táválávt táálust lijjii poccuuh tuše ton verd, et finnejii vuájánijd já fiävruid. Puásui lâi anolâš jyehináál. Tast finnij piärgu já tyejiamnâsijd. Poccust ij pááccâm mihheen kevtihánnáá. 
Eres kuávluin poccuuh kuodâdii veitâlâs, já vyesih vittáduvvojii keessiv pálgádâhhân teikâ maŋeláá-uv, mut anarâšah läävejii veddiđ áálduid kyeddid ääigi. Jo kiđđâtäälvi nuorâbeh áálduh piäijojii vedduđ, vâi hárjáneh láábžán. Majemustáá vyesimáánust ovtâskâs táálu teikâ sijdâkodde oovtâst čonâdii áálduid. Áálduid koolgâi sirdeđ jyehi peeivi, tassaaš ko áldu kuodij já vyesi lâi vittádum. Áldui veddim lâi anarâššáid nuuvt táválâš, et orjâlâšah finnejii tast suujâ nabdeđ sii nomâttâssáin lávžeanáraččat , läbžianarâšah.  
Varriistâllâm lâi anarâšâi eellimvyehi 
Anarâšâi eellimvyehi lii muttuustâllâm iveaigij mield. Varrim kesi- já tälvipääihi kooskâ toovâi máhđulâžžân anneeđ pyerebeht äävhi luándust já meiddei šeštiđ luándu vaarijd. Keessiv assii kyeličasij riddoost já tälviv vist vyevdi alda kost lâi uubâs poccuid já jävilenâmeh. Tobbeen lijjii meiddei puáldimmuorah aldeláá. Tágáreh tälvisiijdah tego nuorttâlijn lâi Suonnjel, iä lah vaarâ lamaš kuittâg majemui aigij, ko anarâšah assii pirrâ stuorrâ Aanaar. Puárásub ääigist kal tälvisiijdah láá lamaš, om. Aanaar Uáđđivei riddoost, kost lii kuávumijn kavnum toovláš tälvisiijdâ saje.  
Ohtâvuođah láá lamaš luándulávt-uv ránnjáulmuiguin, mut ovdâmerkkân káárvuh já kielâ láá čielgâsávt eresláváneh. Enâmustáá Aanaar mááccuh sulâstit Vaarjâg mááccuh, já meiddei ton kielâ čuájá váhá tego anarâškielâ. Meiddei Vuáču mááccuh lii hervâidis peeleest Aanaar mááccuh vuáhán. Viestâr pele anarâšah kal kevttih ucjuvmallisii mááccuh. 
Vuáhádum já cevzim historjá 
Anarâšâi historjá lii lamaš suddâdem, vuáhádum já cevzim historjá. Anarâšáh láá kastum ristâooskon vaarâ Nicolaus Rungius ääigi 1600-lovo aalgâkeččin. Sij láá šoddâm tobdosin tast, et mielâstis nuávditteh laavâ já lyepih kielâstis. Maister Johan Ervast (jaamij 1737) maainâst säämivuolgâttâs čielgiittâsâst, et "anarâšah, veikâ äässih-uv jäävri riddoost, mii lii nuuvt kukken miste, lijjii puoh miäđásumoseh hilgođ madâräijihij miänuid já osko, já ton keežild piäijoijeh puohâi ovddiipel." Vaarâ taan suujâst lii meiddei anarâšâi puáris livđedem lappum masa ollásávt. Ucjuv kirkkohiärrá Jacob Fellman vist rammui anarâšâi salmâveisidem, mii lâi suu mielâst čuuvtij pyereeb ko ucjuvlijn já mainâstij, et anarâšperruu eeči luuvâi jyehi pasepeeivi päihistis postila já et alkoholkevttimist anarâšah tuhhiiččii ovdâmerkkân iärásáid. Meiddei kielâtotkee Matias Aleksanteri Castrén eeđâi 1800-lovo aalgâst, et anarâšah láá oskoos já tavijdis peeleest ennuv paajaapeln orjâlâšâid, mut tubdâstij kal meiddei tom, et suijân sáttá leđe tot, et orjâlâšah iä addim nuuvt pyereest suomâkielâ, mii lâi ristâlâš máttááttâs kiellân ton ääigi.  
Uđđâ äigi käržidij eellimtile 
Anarâšah láá pitái mield monâttâm stuorrâ uási eellimáhđulâšvuođâinis. Sii kuávlun láá puáttâm mäddin jo muáddičyet ihheed läddliih. Ive 1852 rääjitoppâm keežild pottii orjâlâš perruuh Aanaar kuávlun, ko iä peessâm innig kesienâmáid Taažâ pel. Meiddei majemui sođij maŋa sirdojii ennuv ulmuuh Piäccâm peln Anarân. Tot lii čielgâs, et anarâšâin iä täin aašijn koijâdâm maiden, toin ko sii lohhojii táválâš kieldâlâžžân ege eissigin algâaalmugin. Maŋa pottii val puásuitálulaahâ, luándutálulaahâ já kaavademtoimâ. Aanaarjävri lii puođđum já pannaal pivdum, Mudusjäävri palgâsist puátkejui tehálâš kesikuáttumkuávlu Njiävđám palgâsin, Ucjuv ohtâsâšmecci vuáđudui Anarân, puásuikuáttummeecih cuáppojeh. Luándu- já puásuitálulaahâ tiäđust-uv kyeskih meiddei anarâšâid, mut siämmást puoh eres-uv ulmuid taggaar juávu mield, mii šadda ulmui lohomeerijn. 
Ko luándu peessih puohah kevttiđ, te tot ij eeleet pyereest innig kiämmân. Jo tääl kiävttojeh luánduväärih liijkás čuuvtij. Taah mainâšum ääših iä jieškote-uv ohtuunis liččii nuuvt unohâsah, mut eellimtile káržum puohnissii lii páguttâm anarâšâin maŋgâs varriđ meddâl. Siämmást kielâ-uv lii jotelávt lappuumin, ko tot vuálgá sárnoi fáárust meddâl taan kuávlust mäddiláá Suomân já naaburenâmáid. Algâalgâlumos sämmilâškulttuur lii lappuumin taan suhâpuolvâ ääigi, jis iäláskittem ij äälgi jotelávt já tuárvi pehtilávt.  
Luándutuálust tááláá ááigán 
Anarâš kulttuur lii karttâm uánihis ääigist muttuđ čuuvtij . Vala 1950-lovvoost ulmuuh ellii luándutuáloin, mast ruttâ ij meendu ennuv onnum, kävppitävirijd finnij luándutävirijguin loonootmáin. Automaađijeh iä lamaš jyehi siijdân, mut tälviv juttii ergijguin já čuoigân, keessiv vääzin tâi kárbáin. Puhelimeh já radioh lijjii häärviht, já postâ juuđij iänááš ohtii ohhoost. Škoovlâst ferttij aassâđ asuntolast ubâ luuhâmive, mii merhâšij korrâ suddâdem syemmilâš kulttuurân. Syemmilâš kulttuur peht pottii anarâššaid nk. ollâ kulttuur amnâseh, nuuvt tego uápásmem kirjálâšvuotân, musikkân já kovetaiđuid, puoh tiäđust-uv suomâkielân. Ton fáárust poođij korrâ läddlâš árvutiäddu já maailmkove. Meiddei kárvuđâttâm muttui, säämipihtâseh ferttejii čahhiđ läädipihtâsijd, veikâ toh heivejii hyenebeht taan kuávlu šoŋŋâdâhân. Tot kiäst lijjii säämipihtâseh, šoodâi táválávt povvâstemuámmin, já kamuvsuoinij kevttim kieldui asutolast. Škovlâlij sämikielâ monâškuođij jotelávt maŋas já lappuuškuođij.  
Tego sämmiliih mudoi-uv, meiddei anarâšah oppii vuáháduđ já piergiittâllâđ taan ääigist. Kielâ já eres kulttuur lii álgâm kuuloold iäláskiđ. Tot lii finnim torjuu tast, ko sämmilâštoimâ lii jyehi náál ovdánâm. Ko tääl kuittâg orjâlâšâin lii kirjálâšvuotâ, tieđettemkoskâuámih, taaiđâ, škovlâmáttááttâs já pooliitlâš orgaaneh, te tot lii ovdedâm meiddei anarâš kulttuur. 
Kesvuonâst   1950-lovvoost Sammeli Antti Sarre (Anttii Mat Saammal), Saara-Maria Sarre,   nieidâ Ella Sarre, Maria Kristiina Saijets ađai "Tuuru-ákku", sehe Aili-Kirsti   Sarre já Viljo Martti Sarre. 
Kaamâs škovlâlij tijmekoskâ lii nuuhâm tälviv  1959.. 
Koškepuško lii merhâšittees uási anarâš kulttuurist. 
Viiljâžeh   Saammâl, Hanssâ já Matti Morottaja Samudjäävri päikkikuáđis lunne ive   1978. 
Maassâd pajas 
© 2006 Sámi musea Siida & Anarâškielâ servi 
Siidast Suomâ 100 – Luándupeeivij 2017 algâttem oovtâst Sämmilij aalmuglâšpeeivijn 
Ko Suomâ tiävdá 100 ihheed mij feerip, smakkip, aiccâp já juhlop oovdâst Suomâ čuálččáámus luándu neelji Luándu peeivi ääigi! Maggaar lii tuu Luándu peivi? 
Siidast Luándu peeivij juhlom algâttuvvoo 6.2., ko Sämimuseo já Luándukuávdáš uárnejeh ovtâstittum Sämmilij aalmuglâšpeeivi já Suomâ luándu peeivi juhle ovdâspargokuoimijkuim. 
Luándukuávdáš lii orniistâlmin meiddei tälviluándupeeivi Rivdul Vasatokkast 4.2.2017. 
Luádu lii mii siäluenâdâh, mii mielâsaje – luholâšvuođâ já inspiraatio käldee! Tot lii meiddei pyereestvaijeempalvâlus, mast láá kavnâttâm pyereestvaijeemvaikuttâsah. Čyeti ihásii Suomâ kunnen mij koččop jyehi syemmilii luándun. 
Luándu peeivih láá oovdâst toohâm peeivih, kuás kii peri puáhtá juhlođ mii luándu, puáttiđ fáárun já orniđ tábáhtus. Nelji eres iveaaigij Luándu peeivih koččoh feeriđ, smakkiđ já tubdâđ luándu aldamuorâstuvâst, meecist, jäävri alne teikkâ aalmuglâšmeecist. 
Borgemáánu loopâ Suomâ luándu peeivi ääigi lávlumjuávhuh lávluh aalmuglâšmeecijn pirrâ Suomâ. Maŋeláá lii máhđulâš kuullâđ aalmuglâšmeecij lávlumjuávhui lávlum Helsig Muusiktáálust. 
Maaŋgah tááhuh láá orniimin oovdâst Luándu peeivijd ihán 2017 (www.slideshare.net). Meccihaldâttâs luándupalvâlusâin lii koordinistem pargo Suomâ 100 -proojeekt ruttâdmáin. 
Lasetiäđuh: 
kirsi.ukkonen@metsa.fi tai puhelin 0400 479 986 
Siidast Suomâ 100 – Luándupeeivij 2017 algâttem oovtâst Sämmilij aalmuglâšpeeivijn 
Aili Mattus – anarâš nukkemiäštár 
Heikki Mattus 
A.V. Koskimies 
Kirjálâsvuodâ luvâttâllâm 
Juovlâmáánu 28 peeivi 1942 šoodái samudjávrálijd Kuobžâ-Samâlân já Haanu-Áánán kandâpärni, kote finnij nommân Matti, mut älkkest suu eellim ij álgám, ko vuossâmuš olmooš kiäm sun ooinij lâi suátituávtir já saksalâš val. Muáddi ive sun kiergânij aassâđ Samudjäävrist, ovdil ko Säämisuáti puállái já ubâ Säämi kaartâi evakkon. Ive kukkosâš evakkoäigi nuuvâi keessiv 1945 já Matti peesâi perruinis pááikán. Kaamas kansaškoovlân Kuobžâ-Saammâl Matti moonâi čohčuv 1949, kost sun vaazij kansaškoovlâ 7 luokkad já maŋa vala Avelist jotkâškoovlâst ihepele. Škoovlâ algâttem ij lamaš älkkee, ko sun koolgâi máttááttâllâđ uđđâ kielâ – suomâkielâ. Škoovlâst pesâdijn sun lopedij, et ij kuássim innig monâččij monnân škoovlân maiden luuhâđ. Kuittâg ive 1962 sun moonâi Säämi ristâlâš nuorâiškoovlân Anarân já tobbeen peessâm maŋa moonâi vala 1960-lovvoost Kemijäävri máttáátteijeeseminaarân. Tobbeen sun uápásmui eres sämmilâš uáppeigijn, já nuuvt šoodâi säämi nuorâi servi: “Teänupakti”. Siämmái ivij Matti jođeškuođij meid sämimáttáátteijei čuákkimijn. Seminaar piištij ohtsis 6 ive, mast sun lâi kiävttám uási suátivievâ väzzimân Ruávinjaargâst já Immolast. Seminaarist sun valmâštui ive 1969, mut máttáátteijen sun ij kal halijdâm ton suujâst, ko máttááttem ađai čuárgudem mottoom mecciškoovlâst ij lamaš meendu kiäsutteijees juurdâ. Mut pargo Matti kuittág vaaldij já moonái nuuvt-uv kuhás ko Tuurgun. Tobbeen sun orniistâlâi já čaalij siskáldâsâid sämikielâlijn jienâpaadijn já siämmást sun juuđij ollâopâttuv. Mut ennuv ij Matti kiergânâm luuháđ. Pargo keežild sun kaartâi távjá vyelgiđ Tiänuriidon nuuvtkočodum kieddipaargon čuággiđ tovláid mainâsijd. Taan tiet sun ij ain kiergânâm uásálistiđ tenttijd já nuuvtpa sun ij ovdánâmgin kuhás ollâopâttuv oopâin. Ive 1971 Elias Kytömäki sooitij Maatin já táátui suu uuccâđ Säämi ristâlâš nuorâiškoovlân máttáátteijen, ko oovdiš máttáátteijee Volmar Holmberg lâi hevvânâm. Nuuvtpa Matti algâttij máttáátteijee pargo čohčuv 1971 nuorâiškoovlâst já máttááttâs piištij 5 ive. Ive 1973 vuáđudui Säämi parlamenttâ, moos sun uásálistij aaibas aalgâ rääjist já lâi meid saavâjođetteijen kuttâ ive. Sämitiggeest, mii šoodâi Säämi parlameentâ jotkân, lii Matti lamaš mieldi aaibas aalgâ rääjist. Ive 1974 Matti seervâi meid Sämirááđán, Tave-enâmij ohtâsâš orgaanân, mast sun tooimâi meid saavâjođetteijen. 1970 lovo rääjist sun lii kiergânâm porgâđ maaŋgâin jieškote-uvlágánijn kielâorgaanâin, ovdâmerkkân Säämi parlameentâ kielâlävdikoddeest já Evroop ucceeb kevttum kielâi EBLUL Suomâ sämikielâ lävdikoddeest. Ive 1976 Matti moonâi paargon Laapi läänihaldâttâsân paijeelmiärásâš vuávájeijen. Pargon sust lái sämikielâ máttááttâsân kyeskee ääših já oppâmateriaalpargo jođettem. Maŋeláá virgenommâ muttâšui škovlâtooimâtärhisteijen já maŋeláá vala čuovviittâstooimâtärhisteijen. Sun lâi vuossâmuš anarâškielâ máttáátteijee škoovlâst já sun tooimâi tijmemáttáátteijen luuhâmive 1976-77 rääjist. Olesáigásâš anarâškielâ máttáátteijen sun tooimâi 1997 rääjist kidâ iäláttâhave räi. Anarâškielâ lehtor tohálâšvuođâ sun finnij 1998.  
Anarâškielâ servi vuâđudui ive 1986, mon aalgâ rääjist Matti lii lamaš seervi saavâjođetteijen. Čohčuv 1997 servi algâttij Anarist kielâpiervâltooimâ, mon uáiviäššin lâi máttááttiđ vuálá škovlâahasijd párnáid anarâškielâ nuuvt, maht pärni uáppá kielâ: sárnumáin. Kielâpiervâlist láá puáđiškuáttâm párnááh škovláid, kiäh mättih kielâ nuuvt pyereest, et sijjân ferttij orniđ máttááttâs. Mutko talle já täälgin iä lah tarbâšân anarâškielâ máttáátteijeeh, te Matti vaaldij virgestis rijjâvuođâ já máttátškuođij škoovlâin. Sun lii olmooš, kote siđhesvuođâinis, nággárvuođâinis já iäljárvuođâinis lii puoh enâmustáá vaikuttâm 1900 loopâ já 2000 aalgâ anarâškielâ ovdánmán. Kuobžâ-Saammâl Maati kirjálâš áánsuh: - jurgâlâm Ráámmát čalluu Piättár vuossamuž kirje ive 1976, - toimâttâm oovtâst Pekka Sammallahtijn Suoma-säämi-suoma škovlasänikirje ive 1983, - čáállâm luuhâmkirjáid Ánná já Jovnâ ive 1985, sehe Ánná já Jovna poccui kuvlân ive 1987, - jurgâlâm orjâlâškielâst oppâkirje Sämikiela vieres kiellan vuáđuškoovlast 4 ive 1988, - toimâttâm oovtâst Pekka Sammallahtijn Säämi-suomâ sänikirje ive 1993, - toimâttâm já luuhâm jienâkirje já kirje Sigá maainâs ive 1992, mast láá kyehti kasseet, - toimâttâm antologia Tovlááh mainâseh ive 1996, - jurgâlâm orjâlâškielâst 10 párnái mainâskirjed , - ráhtâm anarâškielâ kovesänikirje Oopâ saanijd ive 2000.  
Kuobžâ-Saammâl   Matti,   Matti Morottaja. 
Maassâd pajas 
© 2006 Sámi musea Siida & Anarâškielâ servi 
Heikki Mattus 
A.V. Koskimies 
Kirjálâsvuodâ luvâttâllâm 
Savost šoddâm, mut juo škovlâkandân Maadâ-Suomâ Järvenpään eejis fááru varrim Eino Luomi já suáđigillâš Helmi Melamies uápásmuin suátiääigi Kyelijäävrist ađai Sallaast, naajáin já asâiduvváin Järvenpään. Sunnui šoddii nelji párnáá, main ohtâ finnij nommân Lea . Párnááh vazzii taalvijd Järvenpää ohtsâšškoovlâ já keesij sij ellii Suáđigilist kolliistâlmin ááhus já huolhijdis. Sist lijjii nelji ennuu tobbeen, kiäin ohtâ lâi puásuialmai. Ko Lea Luomi vuolgij luuhâđ suomâkielâ Helsig ollâopâttâhân, te pargon šoodâi ereslasseen suomânij nuurrâm kieddipargo, mon sun poorgâi keessiv 1966 Suáđigil Moskuväärist. Tobbeen sun nuurâi päikkinoomâid, kuus ohtâ suu ennuin lâi ornim aassâmsaje. Čuávvoo kesij äigin sun joođhij nommâpargoidis stipendij vievâst já sirdâšui ain taveláá et taveláá. Vistig Vuáčun, talle Avelân jeđe loopâst vala Aanaar markkânân. Nuurrâmkuávluinis sun juuđij saajeest nuubán tuolmâmmašináin, mon sun ain luoihâttij kiästnii páihálii ulmust. Sun vuojâččij kuhes-uv peivimaađhijd. Vääri pajas, nube vuálus – tien ááigán sun lijkkui čuuvtij.  
Päikkinomâi nuurrâm ohtâvuođâst oovdân tiäivásii meiddei anarâš päikkinoomah já poođij tárbu máttááttâlškyettiđ anarâškielâ. Sun máttááttâlâi motomijd keesijd anarâškielâ Njellimist 1960-70-lovo jorgálduvâst já máttáátteijen sun finnij Piäkkáá Elli-Maarit ađai Elsa Vale já Elsa Saijets, kiäh láin talle tiego viđâlov ihásiih, váldáliih já fiijnâ kielâmätteeh. Lea paddij sunnuid kuohtuid já Elli-Marittáin meiddei maaŋgâid puáris anarâšâid. Sun uápásmui Njellimist meiddei nuorttâlâššáid Darja já Boris Jefremoffin, kiäh šoddáin meiddei tallaa irgesaasâs Heikki Laitinen-uv veerdin: Heikkâ tuuđhâi talle nuorttâlij muusik já rähisvuotâ Sáámán já sämmilâšvuotân ovtâstij sunnuid kuohtuid maaŋgâ náálá. Lea Luomi (maŋeláá Laitinen) vuorkkij pajas suullân 680 anarâš päikkinommâd. Suoi naajáin 1973 já varrijn Kaustisâžân 1974. Na ko siemin párnáin ij puáhtám vyelgiđ nuurrâmmađhijd, te Elsa já Heikkâ Tyemes Valle moonáin perruinis mottoom keesi sunnuu luusâ. Talláá ääigi Elsa lâi Helsigist iššeedmin Erkki Itkosii anarâškielâ sänikirje  sessiistâlmist já sun aasâi talle Lea Laitisii vaanhimij lunne Järvenpääst. Ive 1979 Lea finnij pargo ovdilmainâšum sänikirje toimâtteijen, mon sun poorgâi Kaustisist. Tohon sunjin vuolgâttuvvojii amnâstuvah čuovâkopion já ko iä lamaš tiätureh vala, te ohtâ Maija Räisänen ‑nommâsâš olmooš laađâi taid tekstân mottoom puáris navittist Kerimäkist. Ive 1985 Lea kyevtis Heiháin varrijn maasâd Helsigân já Lea joođhij tobbeen sänikirjepargoos kidâ kirje valmâštum räi. Sänikirjepargo piištij ohtsis 11 ihheed, mon äigin sun oopâi ennuu uđđâ aašijd kielâst. Ovdláhháá Erkki Itkosii jäämmim Lea Laitinen toimâttij vala Itkosii kielâčáitusčuágálduv “Aanaarkiela čájttuzeh”.  
Tááláá ääigist Lea Laitinen tuáimá professorin Helsig ollâopâttuv suomâkielâ lájádâsâst já tađe ovdil sun lii lamaš siämmáá ollâopâttuvâst assistenttin já pajeassistenttin. Uánihissii ääigi sun tooimâi KOTUS:st ađai Päikkienâmij kielâi tutkâmkuávdáást spesiaaltotken, jeđe uusâi Helsig ollâopâttuv professuur, ko taggaar lekkâsij. Sänikirjepargo sun finnij toin lain, et ko uccui Raija Bartens pargo juátkee sänikirje toimâtteijen, te professor Mikko Korhonen uámikkâs lâi muštám suu já nuuvt Lea väljejui toimâttempargen. Majemui ivij sun lii tutkâm suomâkielâ čaallum já sarnum kielâ koskâvuođâid, mut meiddei anarâškielâ, mon sun noomât-uv sierânâsrähisvuottân. Suu käällis Heikki Laitinen lii šoddâm Ylivieskast 1943 já lii tááláá ääigist Sibelius-Akatemia aalmugmuusik professor. Sunnust láá kyehti kaandâ: Tuomas Henrikki (š. 1974) já Martti Elias (š. 1984), sehe ohtâ párnáápärni Ilari Aslak Andaras (š. 2003). Suu noomâst lii vissâ-uv miinii muštoid Tuámmâs pärnivuođâ keesijn, kuás enni juuđij “pargoost” já eeji kyevtis Tuámásáin sierâdáin ton puudâ kostnii Aanaar riddoin teikkâ vaarijn.  
Lea   Laitinen parga tááláá ääigist suomâkielâ professorin Helsig   ollâopâttuvâst. 
Maassâd pajas 
© 2006 Sámi musea Siida & Anarâškielâ servi 
Heikki Mattus 
A.V. Koskimies 
Kirjálâšvuođâ luvâttâllâm 
Säämi já sämmiliih láá tutkum ennuv já tutkâmušah teikâ toi sullâsiih čalluuh láá čaallum ennuv majemui čyetilovoi ääigi. Anarâššáid ubâlávt kyeskee tutkâmušah iä lah masa ollágin. Motomeh ääših láá kovvejum uássin vijđásub sämmilijd kyeskee tutkâmušâst, teikâ anarâšâi ääših mainâšuvvojeh tuše uánihávt. Aanaar kovvejuvvoo maaŋgâ mätkimainâsist, mut talle-uv ko kieđâvuššojeh Aanaar kuávlu sämmiliih, anarâšah láppojeh eres sämmilij siähán. Lii maka tuše ohtâ sämmilij juávkku. Tágáreh čälleeh láá el. Jacob Fellman, M. A. Castren, Antti Hämäläinen já Ilmari Hustich. Anarâšah iä oro lemin meendugin pivnohis ulmuuh tutkâmušaašijd valjiidijn. Nuorttâliih láá tutkum eenâb. Láá maŋgâ tutkâmuš, moh kyeskih tuše nuorttâlijd. Táválâš lii meiddei taggaar tutkâmmalli, et ko tutkâmvuáláážin láá sämmiliih puohnissii, te tutkâmušâst lii nuorttâlijn sierânâs loho, mut ij kuássin anarâšâin. 
Láá kale tagareh-uv tutkâmušah moh kyeskih tuše anarâšâid, mut toh láá kielâtutkâmušah. Ton lasseen anarâšah láá eenâb teikâ ucceeb fáárust uássin vijđásub tutkâmušâst aalmugtiettuu, historjá já muusik tutkâmušâin. 
1. Anarâšâid kie đâvuššee tutkâmuškirjeh  
Elias Lönnrot: Ueber den Enare-Lappischen Dialekt (1854). Kirjeest lii verbâi já nominij sujâttem já kielâčáittuseh sehe sänilisto.  
A. V. Koskimies já T. I. Itkos pargon almostui mainâsčuágáldâh Inarinlappalaista kansantietoutta (1918). Kirje amnâstuv lâi nuurrâm Koskimies i. 1886.  
Frans Äimä tuuđhâi anarâškielâ jienâdâhoopâ kirjestis Phonetik und Lautlehre des Inarilappischen I-II (1918). Sun čoogij meiddei sänilisto, mast láá puohnissii 10.000 säännid. Äimä sänilisto lii vuáđđun Erkki Itkos sänikirjeest Inarilappisches Wörterbuch I-IV. Toimâttâm Raija Bartens já Lea Laitinen . (1986-1991).  
Erkki Itkonen : Inarinsaamelaisia kielennäytteitä – Aanaarkiela čájttuzeh (1992). Tekstâčuágáldâh, toimâttâm Lea Laitinen.  
Pekka Sammallahti-Matti Morottaja: Säämi-suomâ sänikirje (1993).  
Anja Akujärvi : Morottajan suku (1998)  
Pekka Sammallahti lii ráhtâm anarâškielâ fonologia, mii lii val kietâčaalân.  
Marja-Liisa Olthuis lii ráhtâm anarâškielâ sänikirje já kielâoopâ, moh láá keččâlâddâmmáŋgusin. Nágustutkâmuš anarâškielâ ludij já kuobbârij noomâin lii kuođđum tieđâkoodán.  
Annika Pasanen lii rähtimin náguskirje anarâškielâ revitalisaatiost.  
2. Kirjeh já artikkeleh, main anarâškielâ teikâ eres kulttuur lii uássin vij đásub ubâlâšvuođâst  
J. E. Rosberg : Lappi (1911) já Lapplynne (1922). Tutkâmamnâsin eennâmtieđâ.  
Tuomo Itkonen : Inari. Inarin kirkkojen ja paimenten muisto. (1952) Tievâsmittum tiädus 1981.  
Ilmari Mattus lii ráhtâm vijđes päikkinommâkirje, mast láá anarâškielâlij nomâi lasseen val orjâlâškielâ, nuorttâlâškielâ já suomâkielâ päikkinoomah. Kirje lii val kietâčaalân.  
Marko Jouste lii tutkâm anarâš liivđijd. Suu náguskirje Aanaar orjâlâšâi juáigusijn lii valmâštuumin.  
Heikki Väisänen já Uula Morottaja Tälvitupeluobbâl tuve lunne. Kovvejeijee Frans Äimä. 
Ijjäävri Mujoh lavŋekuáđi ovdiibeln J. E Rosberg kirjeest Lappi ivveest 1911.  
Maassâd pajas 
© 2006 Sámi musea Siida & Anarâškielâ servi 
Čäällimvyevih 
Kielâ já identiteet 
Mainâstemärbivyehi 
Kirjálâšvuotâ 
Almostittum kirjálâšvuotâ 
Anarâšâi jieijâs kielâ, anarâškielâ, lii ohtâ tain uhkevuálásumosijn sämikielâin. Suujah kielâ uhkevuálásâšvuotân láá maaŋgah. Kielâ lii sämikielâin áinoo, mii sárnoo tuše Suomâst. Nuuvtpa puoh anarâšah láá meiddei suomâkieltáiđusiih. Histojallisij suujâi keežild perrui kielâmolsom suomâkielân lii tábáhtum kenski tolebiššáá, ko eres sämmilâšjuávhuin. 
Syemmilâš uđâsaassâm já staatâ lájádâsah, ovdâmerkkân kirkko já škovlâ, pottii anarâškuávlun viehâ tooláá. Tave-eennâmlâš räjitoppâmeh puohtii kuávlun meiddei lasaneijee orjâlâšvaikuttâsâid já anarâšâi sajattâh ucceeblovo ucceeblohhoon hámášui. Maaŋgâkulttuursâš pirrâsist aalmugist šoodâi luándulávt maaŋgâkielâsâš. Kielâmolsomân tuálvui maŋgii meid almos uđâstáálui vuáđudem. Táálu nommâ registeristui suomâkielâlâžžân já suuhâ lonottij noomâs veikkâ táálu iäláttâsah iä muttumgin. Maailmsođij maŋasâš ovdánem puovtij kuávlun meiddei valjeest uđđâ pargomáhđulâšvuođâid. Sirdâšem ärbivuáválijn iäláttâsâin meddâl tuálvui tot mieldistis oppeet oovtâ kielâkevttimpirrâs. Anarâškielâ tile lâi 1990-lovvoost taggaar, et nuorâmus kielâsárnoo lâi juo nubálov ihásâš ađai vuáválávt kielâ lâi jämimin muádi suhâpuolvâ äigin. 
Jieijâs kielâ uássin etnisâšvuođâ 
Anarâškielâ, tegu eres-uv sämikielah, tuálá siste valjeest tavekuávlu pirrâsân já ärbivuáválâš eellimpirrâsân kullee saanijd, moh láá áinoošlajâsiih já suomâkielân jurgâlmettumeh. Aainâs-uv áigápuáđoid lohtâseijee sämikielâlâš termâhivvâdâh lii kuittâg vuáhádum páihálii suomâkielâ suomânân juo viehâ tooláá. Kielâ kuittâg lii tot äšši, mast pyeremustáá iärut anarâšâid eres sämmilâšjuávhuin. 
Áigápuáđuh – puásuituálu, kyelipivdo já nuurrâmtuálu – láá siämmáálágáneh eres sämmilâšjuávhuiguin. Ij nubbegin tergâdis etnisâš tobdomerkkâ, sämimááccuh, aainâs muštâl kyeddes anarâšvuođâst, ko aainâs-uv Aanaarjäävri viestâr- já taavaapiälááh suuvah láá iänááš kiävttám nk. Ucjuvmallisii mááccuh. Ko sämmilâšsiärvádâh modernišuvá, te jieijâs kielâ já toos kullee kulttuurpyevtittâsah uážžuh ain-uv tergâdub saje etnisii identiteet hámášuumeest. 
Kielâ uđđâsist virkosmittem 
Anarâš aktivistah láá finnim hiđásmittiđ kielâ sárnoi kiäppánem Uđđâ-Seeland maorijn luoihâttum vuovvijn. Kohanga reo, anarâškielân kielâpiervâl ađai anarâškielâ kielâpiervâl algâttij tooimâs Suomâ Kulttuurruttârááju torjuin Anarist ive 1997. Kielâpiervâlist uccâ párnááh finnejeh sämikielâlâš peivikiäččupirrâs, veikkâ sii vaanhimeh iä kielâ sárnuččiigin. Kielâpiervâl láá taan artikkel čäällimääigi jottáám 33 párnážid. Uási sist láá juátkám opâidis škoovlâst anarâškielâlâš luokast já návt finnim eenikielâ viärdásii kielâtááiđu. 
Kielâpiervâl toimâ ij lah kuittâg ihásávt ruttâdem peeleest ain vises já škoovlâ oppeet vääivid máttáátteijeevänivuotâ. Kielâpiervâlist lii lamaš stuorrâ vaikuttâs nuuvt uđđâ kielâsárnoi šoddâmân ko meiddei párnái pehti šoddâm mielâkiddiivâšvuotân anarâškielâ kuáttá. Maaŋgah vaanhimeh láá uásálistám anarâškielâ kurssáid já kielâ puáhtá sirdâšuđ meiddei päikkipirrâsân, aainâs-uv talle ko perruu párnááh joteh kielâpiervâl. Kielâpiervâl vaikuttâsâi tutkâm lii tääl joođoost náguskirjetutkâmušâst. 
Kielâ uássin sämmilii identiteet puátteevuođâ 
Persovnlâš sämikielâ máttu já tom sirdem páárnán addel jieijâs sämmilâš identiteetân jotkuuvâšvuođâ já šoddâd optimiismâ kulttuur puátteevuođâ háárán. Identiteet jotkuuvâšvuotâ puáhtá šoddâđ meiddei eres kulttuurjiešvuovij pehti, ovdâmerkkân talle, ko ärbivuáválâš áigápuátu sirdâšuvá suhâpuolvâst nuubán. 
Maaŋgah sämmilij árbivuáválâš áigápuáđoid já eellimvuáhán kullee etnisiih jiešvyevih eeppidhánnáá rievdih tâi láppojeh. Ton sajan kielâ siäilu, jis peri uđđâ sárnooh šaddeh siärvádâhân. Anarâškielâ toorjâtooimah liččii talle máhđulávt oovtkiärdánumos vyehi siäiluttiđ anarâš kulttuur já anarâš etnisâš identiteet. 
Kaisu Nikula  
Anarâškielâ ovdedem várás vuáđudum Anarâškielâ servi ry. vuáđudempevdikirje  ive 1986. 
Kielâpiervâlpárnáiguin jođetteijee Ritva Kangasniemi já  Matti Morottaja. 
Maassâd pajas 
© 2006 Sámi musea Siida & Anarâškielâ servi 
Anarâšah láá áinoo juávkku sämmilijn kote áásá ärbivuáválávt tuše oovtâ staatâ já oovtâ kieldâ rajij siste. Ko Aanaar kieldân láá jieškote-uv sujâi tiet puáttâm eres sämmiliih já läddliih, anarâšah láá kuittâg ubâ historjálii ääigi aassâm ain siämmáá saajeest, Aanaarjäävri pirrâsist. Sijjân suápá eidu tárkká sämmilâš kirječällee Johan Turi ceelhâ: "Mist ij lah kullum, et mij liččijm puáttâm teehi kosten."  
Anarâšâi identiteet iärut sii eereeb syemmilijn meiddei eres sämmilijn, nuorttâlijn já orjâlâšâin, veikkâ nube tááhust sij aneh-uv jieijâs sämmilâžžân oovtâst eres sämmilijguin. Jieijâs juávhu meerhah láá vuossâmužžân kielâ, já te aassâmkuávlu, suuhâ já pihtâseh. 
Anarâšâi aassâmkuávlu  Anarâšâi puáris aassâmkuávlu lii Aanaarjäävri piirâs . Historjá- já muštotiäđui mield sehe päikkinomâi mield kuávlu lii viđjásub-uv. Mäddin rääji jotá suulân Suáluičielgist Avveeljuuvâ kierrui, tobbeen viestârân Lemmei já ain Fáášku koskâmudo peht Ákšujáávrán. Taveviestârist rääji mana Čovčjäävri já Sevžjäävri peht Ijjáávrán, já te Aanaarjäävri ridoi pirrâ. Meiddei Aanaarjuuvâst Taažâ rääji alne láá anarâškielâliih päikkinoomah já muštotiätu tobbeen aassâm anarâšâin. Aassâmkuávlu lii lamaš taan vijđosâš čuođijd iivijd. Maggaar lii tile lamaš veikkâba tuhháát ihheed tassaaš, tom ferttee miäruštâllâđ já tutkâđ sierâ, siämmáánáál ko tom Aanaar sämisiijdâ-uv, mast historjáliih dokumeenteh mainâsteh.  
Taan ääigi anarâšah äässih meiddei eres kuávluin Suomâst já olgoenâmijn, kuus sij láá varrim kii mon-uv suujâ tiet. Aanaar kieldâst sij láá siemin ucceeblovvooš eres ässei juávhust. 
Anarâškielâ sárnooh  Anarâškielâ sárnoi meeri lii lamaš ain ucce, tuše mottoom čyeti. Tärhis lovoh váiluh, mut sämitige lovottâs mield sárnooh láá s. 300. Sämitige vaaljâin 2003 jienâváldáliih anarâškielâ vuosâkiellân oppâm ulmuuh lijjii 269. Mut ko fáárun lohhojeh toh sämmilâšmiäruštâllâm miäldásiih anarâšah, kiäi vaanhim teikâ ohtâ ááhuin já äijihijn lâi vuosâkiellân sárnum anarâškielâ, te jienâváldálij meeri lii tiäđust-uv stuárráb. 
Anarâšah láá vaarâ ucemustáá tubdum sämmilâšjuávkku Tave-enâmijn. Interneetist anarâšâin kávnojeh tuše uáli uccáá mainâšumeh. Taah lijjii vuolgâsajeh Anarâš -siijđoi šoddâmân. Siijđoid láá pyevtittâm Sámi musea Siida - Saamelaismuseosäätiö ohtsâšpargoin Anarâškielâ servi rs:in Máttááttâsministeriö uásiruttâdâssáin. Siijđoi käävci válduarttâd juáháseh vyelisijđoid, moid liiŋkah kávnojeh äššiteevstâ čižetpeln. Lasseen maaŋgâi siijđoi tekstâ juátkoo tärhibeht čielgejeijee čalluiguin, moh lekkâseh sierânâs laassân.  
Naŋŋânjaargâ Njollânjarga. 
Maassâd pajas 
© 2006 Sámi musea Siida & Anarâškielâ servi 
Päikkinoomah 
Suhâkuávluh 
Aanaarjäävri vijđodâh lii pajeláhháá 1 000 km2 já tot taha tast Suomâ kuálmádin stuárráámus jäävri Saimaa ja Päijänne maŋa. Aanaarjäävri kovvejeh maaŋgah suolluuh , moh láá paijeel 3000 sierânâs suálujid já lássád já nube tááhust stuorrâ joorŋah . Maaŋgâ saajeest čääsi já almeroobdâ sárgást ij lah merkkâgin suollust tâi nannaamist. Aanaarjäävri eromâšvuotâ lii ton stuáruduv lasseen meiddei tot, et eres kuávlust keejân jävri lii tavveen já meccikuávlust. Ton suujâst tot spiekâst Suomâ eres stuorrâ jaavrijn.  
Geologias peeleest jävripone källeevuáđu šadda uáli puáris, 2000 - 3000 miljovn ive puáris ráptukeeđgijn. Aanaar nuorttâuásist lii iänááš ponnegneissi já viestârist ucánjáhháá nuorâb granuliit. Aanaarjäävri kuávlu asehaamijd vaikutteijee merhâšittee tahhee lii lamaš suullân 70 miljovn ihheed tassaaš álgám Maadâ-Euroop jormiimeh. Toh vaikuttii táálái Alpâi šoddâmân, mut geologâlâš toimâ vaikuttij meiddei kuhás tavas jieškote-uvlágánij laigosliihâdmij pehti. Ovdâmerkkân Taažâst Kielâsvárádâh (Kölivuoristo) pajanij tegu meiddei Aanaar aldasiih Suáluičielgi, Päniordo kuávlu já Lemmee tuoddâreh. Ton sajan Aanaarjävri já mäddiláá lamaš Suobbâd kuávlu luáštádettii. Návt šoodâi tot kočâttâh, mast tááláš Aanaarjäävri vuáládâh lii. Laigosliihâdmij koskâsijn morruumijn oppeet kolgeh maaŋgah táálááh stuorrâ juuvah tegu Aanaarjáávrán lyeštee Avveeljuuhâ.  
Jieŋâääigih ja jäävri 
Suullân miljovn ihheed tassaaš álgám jieŋâääigih vaikuttii čuuvtij Aanaarjäävri haamijd. Majemuu jieŋâ suddâm tábáhtui Aanaarjäävri peht suullân 9500 - 10200 ihheed tassaaš. Suddâmpaje ääigi lâi tááláá Aanaarjäävri taveuásist stuorrâ jieŋâjävri, mii luoštij časijdis Njiävđám čácáduv pehti Jieŋâmeerân. Tast maŋa ko Virdáánjaargâ puotâ lamaš jieŋâpuáđu suudâi, lekkâsij ohtâvuotâ Jieŋâmeerân tááláá Paččvei pehti. Aanaarjävri lâi talle motomijd čuođijd iivijd meerâ vuonnân. Ton áigásiih riddojuovah já eres-uv riddohammiitŧâsah kávnojeh onnáá peeivi-uv suullân 150 m merâase paajaapiälái alodâhsárgái puotâ ađai 30 meetterid tááláá Aanaarjäävri ase paajaabeln. Eennâm pajanem keežild vuonâohtâvuotâ muttui Virdáánjaargâ puotâ juhâohtâvuottân já šoodâi Paččvei. Tot lii ain tääl-uv Aanaarjäävri juuvâijuuhâ Jieŋâmeerân. Jieŋâääigi jieŋâ lihâdij Aanaarjäävri pehti jiäŋŋumpaje ääigi tavenuortâs já kiäsásij suddâmpaje ääigi maasâd uárjás. Lihâdem vuáttoo onnáá peeivi enâduvâst sierâlágánijn uárji-tavenuorttâ -sundásijn čokkâšuumijn. Ubâ jävri já aainâs-uv ton tavenuorttiiuási kuhes vuonah láá nannaamjieŋâ lihâdem sundásiih. Jieŋâ ovdánem ohtâvuodâst šoddii eres lasseen mooreenčielgih ađai drumlineh já šolbâkälleeh jormijdiskijn. Suddâmčääsih sierrejii čievrâpuolžâid, moh tiättojeh Aanaarjäävri pirrâsist eres lasseen Päärtihist, Väčirist já Kiäváájäävrist. Jieŋah jođettii meiddei keeđgijd já siirdâloigiittâsâid. Aainâs-uv Vääččir kuávlust jieŋâääigi ááigánfinnim juovviisvuotâ lii hiämáskittees valjaa.  
Stuorr â luándumulsâšudmij jävri  
Ridoi já eennâmvuáđu piäđgulâšvuotâ, juovviisvuotâ já pone jieŋŋâlvuođâ stuorrâ mulsâšuddâm vuáttoo suollui stuorrâ mere lasseen maaŋgâin uálgijaavrijn. Toh láá uánihis juuvâi tâi čolmij pehti ohtâvuođâst stuorrâ Aanaarjáávrán. Tagareh láá eres lasseen Äijihjävri, Njižžjävri já tavenuorttâuási vuonâlágán Konjâljävri já Čuolisjävri. Aanaarjäävri aldapiirâs lii viehâ vyeligâš, veikkâ ij nuuvt hirmâd täässiv. Javrij koskâjieŋŋâlvuotâ páácá ucánjáhháá vuálá 15 meetterist, mut jieŋâlumoseh sajeh láá paijeel 90 meetterid. Javrij aldapirrâsist iä lah tuoddâreh, mut kuittâg-uv maaŋgah ollâsiähá väärih. Aldemuš olmâ tuodâr lii penâkkullâm keejist jäävri viestârpiälááš Ocomâš. 
Aanaar taavaapiälááš sajadâh tiättoo pelnub manuppaje kukkosâš skammân, mii álgá roovvâdmáánu loopâst ađai siämmái aigij ko stuorrâ joorŋah-uv táválávt jiäŋŋuh. Siämmáánáál potkânhánnáá kesipeivi pištá muáddi mánuppaje vyesimáánust syeinimáánu loopâbel. Lieggâ keesi já čoovčâ maŋa jorŋâčasij jiäŋŋum puáhtá maŋanuđ viehâ ennuv. Lasseen Aanaarjäävrist láá motomeh kezis čuálmih, moh iä jiäŋu ollágin. Jieŋâi suddâm tábáhtuvá táválávt vyesi-kesimáánu muddoost, mut stuorrâ joorŋah suddeh iäskán jonsahpiäiván ja korrâ talvij maŋa vala-uv maŋeláá.  
Maassâd pajas 
Vuovâs luándutileh  Aanaarjäävri koskâuási peht mana 69. kobdodâhpirrâdâh. Nuuvtpa Aanaarjävri lii Euroop stuorrâjaavrijn puoh tavemus já lii taveláá ko ovdâmerkkân Ruotâ tavemus uási tâi ubâ Kuáláduv njargâeennâm. Tane lii-uv viehâ eromâš já merhâšittee, et Aanaarjävri lii ollásávt peciordârääji siskiibeln. Kobdodâhpirrâdâhân verdiddijn taan mávsulâš tilán vaikutteh eres lasseen ucánjâs alodâh merâaaseest, uárjipiegah já tälviv-uv sudes Jieŋâmeerâ aldavuotâ. Lasseen jäävri stuorrâ čäcivuárkká addel liegâsvuođâ kuhás čoohčân já tässee keessiv pirrâmpiäiválijd liegâsvuođâiäruid. Stuorrâ jorŋâčääsih já tobbeen possoo piegah láá kuittâg jieijâs uásild tovâttâm Aanaarjäävri taveuási suáhistiellâs šoddâm. Suáhivyevdih robdâstiteh kezis já potkâneijee stielâsin riddoid já luávdih motomijd suolluid. Šoŋŋâduv keežild muorâttis já tundralágán suolluuh iä Aanaarjäävrist tiettuu. Motomij suollui jolgâdvuotâ puátá päljiskällein, lijge lavtâsvuođâst tâi ulmuu tooimâin. Piegâi já eennâmšlajâi vänivuođâ hammim peesih, moh kávnojeh ovdâmerkkân merâriddoin, kávnojeh meiddei Aanaarjäävrist. Jäävri uárjičievâst Avveelnjäälmist tiättojeh kuosah. Aanaarjäävri šaddaamusah kuávluh láá puoh juhânjálmáduvah, moh láá tovâttâm távjá vijđes koškáid já pyehtih ivijmield valjeest raavvâdamnâsijd iälánij kiävtun.  
Korâsvuotâ já čäcitääsi heiviittâllâm stemppâlisteh jäävri luándu  
Aanaarjäävri čääci já ridoh láá mudoi väniraavvâdliih . Taat oovtâst čääsi kolmâsvuođáin já ihepiälásâš jieŋáin tovâtteh čäcišaddoduv vänivuođâ. Taat oppeet tiättoo ellei vänivuođâst. Riddostielâseh láá keezih já kiäđgááh, vuoddâseh láá uáli uccáá já toh láá keezih. Lasseen Aanaar elleenaalijd vaikut jäävri čäcitääsi heiviittâllâm . Paččvei vyeimilájádâsah kulgâtteh täälvi ääigi Aanaarjäävri čäcivuárháid nuuvt, et kiđđuv jävri lii táválávt cuáhásumos. Keessiv jävri tulvâškuát já tot lii tulváámus muddoost ovdláhháá jiäŋŋum. Heiviittâlhánnáá jäävrist muottuu já jieŋâi suddâm tovâtteh kiđđâtulve, mii tastoo cuáhu jotelávt juo algâkeesist. Taat Aanaarjäävrist tábáhtuvvee, luándulii ihejurâmist spiekâsteijee čäsitääsi heiviittâllâm vaaikut maŋgáid iälánáid. Kenski čielgâsumosávt tast killájeh toh čäcilodeh, moh viggeh pessiđ kiđđuv riddostielâsân alda čäcirääji. Läällimääigi tulvee čääci iästá pessim luhostume. Ollâ riddoteermijn, Aanaarjäävri aldasijn jaavrijn já Aanaarjäävri stuorrâ suollui lááduin pessejeh kuittâg čäcilodeh, moh korrâ-uv jäävrist tiättojeh eromâšávt juhânjálmáduvâin já cuávis riddoin. Kuálsih, kähteeh, tuhtuuh já tai härvinâsâb njurguuh láá tijpâliih Aanaarjäävri čäcilodeh. Stuorrâ jävri kiäsut meiddei väldimeerâst čájádeijeid já vajâldeijeid. Merâkuáskim já skarfâ lává jyehi-ihásiih kyesih, já aainâs-uv šuármui maŋa láá kuáhtájum meiddei motomeh loddevarij šlaajah tegu kiislah, povtâžeh já skiäruh. Meiddei luándulâš čäciase mulsâšudmân vuáhádum kuolij kođo hemâduvá heiviittâlmist, veikkâ tot lii-uv enâmustáá tuše muáddi meetter ive ääigi. Kuolijn tergâdumoseh láá maaŋgah luosâkuolijd kullojeijee šlaajah tegu jieškote-uvlágáneh šapšâšlaajah, kuávžur, rávdu já motomin meiddei muikku . Ihásávt ištâduvvojeh Aanaarjáávrán merhâšitteeverd kuolij uđâgááh čäcitääsi heiviittâlmist šoddâm hemâdâsâi sajan.  
Aanaarjäävri spesiaalvuotâ ton stuáruduv lasseen lii meiddei ton  taavaapiälááš já meccilágán sajadâh, moi keežild tot  spiekâst merhâšittee verd Suomâ eres stuorrâjaavrijn. 
Jieŋah suddeh táválávt vyesi-kesimáánu jorgálduvâst, mut stuorrâ  joorŋah suddeh iäskán jonsahpiäiván já korrâsuboi taalvij maŋa vala-uv maŋeláá. 
Jäävri stuorrâ čäcivuárkká luovât lieggâs kuhás  čoohčân já tässee keessiv pirrâmpiäiválijd liegâsvuođâiäruid. 
Stuorrâ jorŋâčääsih já toi mieldi possoo piegah  vaikutteh Aanaarjäävri muoráid. 
Maassâd pajas 
© 2006 Sámi musea Siida & Anarâškielâ servi 
Tyeji 
Mááccuh 
Muusik 
Suomâ sämmilij muusikärbivyevist lii ucemustáá finnim huámášume anarâšmuusik ärbivyehi. Taat šadda uásild tast, et anarâškielâ lii lamaš kiellân ucceeblovo ucceeblohhoon uáli marginaalsâš sajattuvâst. Anarâš muusikrähteeh láá meiddei uáli uccáá já taah ääših láá spejâlistám meiddei anarâškulttuur áárvustanemân. Tobdosumoseh láá lávloo já nyettejeijee Aune Kuuva (Piäkkáá Avni), räp-artist Amoc (Mikkâl Antti Morottaja) sehe oobižeh Heli já Satu Aikio . Puárásub puolvâ muusikalmain puáhtá mainâšiđ Ilmari Mattus (Uccpárnáá Vuoli Ilmar) sehe Matti Morottaja (Kuobžâ-Saammâl Matti), kote lávdástij el. vuosmuin Kaustisii aalmugmuusikfestivaalâin ive 1968. Majemuin ihelovvoin anarâšmuusik ärbivyehi lii šoddâm ucceeb huámášumân já motomin lii joba koijâdum, et lii-uv anarâšâin lamaš jieijâs muusikärbivyehi ollágin. Kuittâg 1800-lovo já 1900-lovo aalgâkeeji arkkâdâhkäldein lii kavnâmist uáli ellee anarâšmuusik ärbivyehi. Anarâšmuusik ärbivyehi hámášuvá arkkâdâhkäldei mield čuávvoo ossijd: Kuávdáš uási ärbivyevist taheh anarâšâi ulmuiliivđeh sehe elleiliivđeh. Puárásumoseh tubdum livđeteevstah láá vyerkkejum Mikko Aikiost 1880-lovvoost. 1900-lovo ääigi vuorkkiimeh láá toohum valjeest. Vijđásumos anarâšmuusik čuágáldâh lii vyerkkejum Anna-Briitta Mattusist (js. Morottaja).  
Čuávvon láá kulmâ teevstâ kuobžâ liivđán, mii lii ohtâ tobdosumosijn anarâš liivđijn. Puárásumos kiärduttâs lii Mikko Aikio ive 1886 livđum.  
Koccáá juo viljâžâm Piäiváš juo vaarijd páštá kuđhiih juo kuodduužij mield ruotâdeh lode ruojâ jo peljijd vaaldij káálguh juo nuotijdis čihteh kálláh juo kiävuidis vuorkkiistileh párnááh juo sierâtávgáiguin sierih 
Frans Äimä pajasmerkkim Kuobžâ liivđe kiärduttâsâst čiälgá, et viljâžâm-sääni lohtâs tilálâšvuotân, mast kuobžâ covná viiljâs, nube kuobžâ. 
Kuobžâ iätá viljâsis: Koccáá juo viljâžâm! Piäiváš juo vaarijd páštá, ludij jienâ juo peljijd škáájá, kuđhiih juo kuodduužij mield ruotâdeh, kálláh juo kiävuidis vuorkkiistileh, káálguh juo nuotijdis čihteh. 
Ive 1946 Anna-Briitta Mattus livđui Helsigist muusiktotkee A. O. Väisäsâžân. Anarâškielâ teevstâid lii translitteristám tááláá čäällimvuáhán Matti Morottaja.  
Viljâžâm viljâžâm koccáá jo no piäiváš jo vaarijd páštá, lol-lo-lo… kuuđhah jo muorâi mield ryettih, lal-lal-lal… kálláh jo kiävuidis rähtih, lal-lal-lal… káálguh jo nuotijdis čihteh, lal-lal-lal… kaandah jo tävgipisoiguin sierâdeh, lal-lal-lal… ludij ruojâ jo peljidân vaaldij, lal-lal-lal… kuuđhâmievtâ siste, lal-lal-lal… ráávhust lii uáđđâm kale, lal-lal-lal… täälvis lii uáđđâm kale, lal-lal-lal… te tot jo muorjijd porá, lal-lal-lal… tuot kustoo meid jo koccáá lal-lal-lal 
Muusiklávt liivđeh sulâstiteh čuuvtij Aanaar orjâlâšjuáigusijd já tane taid lii tuše musiiklâš jiešvuođâi pehti motomin väädis iäruttiđ nubijnis. Lasseen anarâš ärbivuáhán láá kuullâm liivđij lasseen meiddei orjâlâšjuáiguseh, moid čujottuvvoo anarâškielâ teermâst juáigus , (ml. juáiguseh ). Puárásumoseh kuvviimeh anarâš musikkist láá 1800-lovo aalgâbeln já toh láá paapâi sehe virgealmai tohâmeh. Tain kieđâvuššoo eromâšávt anarâšâi veisidemtáiđu. Anarâškielâlâš nomâttâs toid lii salmâ (ml. saalmah ) já 1800-lovo salmâärbivyehi lohtâsij nk. Puáris salmâkirje salmáid. Ive 1993 almostui tááláš anarâškielâlâš salmâkirje. Liivđij, juáigusij já saalmâi lasseen láá tiäđust maaŋgah anarâškielâlâš lavluuh. Anarâškielâlâš nomâttâs lii laavlâ (ml. lavluuh ). Tobdosumos laavlâ táiđá leđe nk. Kihlejâšlaavlâ , mii tobdoo meiddei Eeni já Nieidâ vuárusárnumlaavlân. Muštâluvvoo et laavlâ lii lavlum kihlejáin 1800-lovo loopâst já 1900-lovo aalgâbeln. Ohtâ suijâ anarâšmuusik ärbivyevi huánnánmân 1900-lovvoost lâš lamaš ive 1920 espanjatavdâepidemia . Taavdân jammii suullân 200 olmožid Anarist já uáli stuorrâ uási sist lijjii eidu anarâšah. Ko jaamišij liivđijd iä ulmuuh mielâstis lávlum, lappui ärbivyevist merhâšittees uási, siämmáá ko maaŋgah ärbivyevimätteeh-uv. 1920- já 1930-lovoi ääigi Anarân čuosâi vuáimálâš syemmilij varrimjotolâh, mii meiddei vaikuttij muusikkulttuurân já vissásávt Säämi suáđi vaikuttâs hiäjusmitij ärbivyehikulttuur ovdiist-uv. Anarâšmuusik ärbivyehi lii kuittâg vyerkkejum soođij maŋa-uv eromâšávt 1960-lovo loopâst el. Matti Morottaja (Kuobžâ-Saammâl Maati) já Säämi radio tooimâst. Valjaas arkkâdâhamnâstuvâi vievâst já ohtsâšpargoin puáris ärbivyehimätteiguin lii máhđulâšvuotâ iäláskittiđ puáris anarâšmuusik ärbivyevi . Taan keežild Ijâttis Ijjâ -festivaalâ anarâškonsertist kullojii-uv uđđâsub anarâškielâlâš lavluu lasseen meiddei puáris liivđeh. Marko Jouste   
Paijeel čyeti  juáigusčáittusid A.O. Väisäsâžân já Erkki Ala-Köönnin lávlum Anna-Briita Mattus  lávlu fonograafin. A.O. Väisänen 1946. 
Amoc, Mikkâl  Antti Morottaja já Jouni Petteri Morottaja räppäv anarâškielân. 
Anna-Briita Mattus: Kuobžâ livđe 
Kässikubbeelvuorkkiittâs ive 1946 ( 
Mii lii livđe? Sämmilâš muusikärbivyevist kovvejuvvoo muusiklâš já tevstâlâš vuovijguin jieškote-uv kuávlu jieijâs eellimpiirâs já ulmuuh. Kuávdáš äšši ärbivyevist lii tot, et lavluu čuásáttâh oomâst lavlus. Eurooplâš já skandinaavâlâš laavlâärbivyevist lii saahâ muštâleijee lavluin. Muštâleijee lavluin oppeet kovvejuvvojeh ulmuuh, tábáhtusah já tobdoh nuuvt et čuásáttâsân ij lohtâs omâstemkoskâvuotâ. Orjâlâškuávlust omâstum lavluin kiävttoo nomâttâs luohti , veikkâ suomâkielân lii vuáhádum termâ joiku. Anarâškielâlâš nomâttâs lii livđe já nuorttâlâškielâst leu’d .  
Ilmari Mattus já "Sáárámáárjá". 
Anarâšmuusik rähteeh: 
Aune Kuuva  
Amoc  
Maassâd pajas 
© 2006 Sámi musea Siida & Anarâškielâ servi 
Päikkinoomah 
Suhâkuávluh 
Anarâšâi algâalgâliih hirsâkuáđih iä lah siäilum onnáápeeivi räi, mut puáris sijdâsajeh já ovtâskâs kuátisajeh láá kärttejum anarâšâi aassâmkuávlu jyehi kuávlust. Puáris aassâmkulttuurist láá eromâš valdâttâlmeh, sárguseh já čuovâkoveh. Taid láá ráhtám eres lasseen T.I. Itkonen, Ilmari Itkonen, Samuli Paulaharju já maaŋgah onnáápeeivi totkeeh. Aarrânkuáđist lii aigijmield ovdánâm oovtâvistásâš tupe, mast lii lamaš täkki já tast ain 2- tâi 3-vistásâš táálu, mast lii lamaš tupe, kolmâveeskir já káámmár. 
Veikkâ tälvipääihist lii aassum ivveest kuhheeb ääigi ko kesipääihist, lii kesipääihi aassâmviste rahtum pááihui pyerebeht já stuárráábin. Kuohtuuh pääihih lává finnim tuve lasseen šiljopirrâsân toos kullee tergâdis viistijd já rakânâsâid. Toos láá vaikuttâm meiddei áigápuáđu maaŋgah käldeeh: kyelipivdo, puásuituálu, šiiveettuálu sehe mottoomlágán viljâlem. 
Ulmemiäldásávt uárnejum aassâmpääihih 
Kesipääih i šiljopirrâsân láá kullum válduviste lasseen sävni já posâlâddâmriddo, maaŋgah ääitih, naavit, savzâpuvre, viermi- já nyettiuulgah, sátku, kyelikuškâdemsteelligeh ađai áárduh já mii tergâdumos – kyelikiällár. Kesiääigi kyelisalâsijd lâi tehálâš siäiluttiđ tarbâšân kolmâsist, et kiällár huksejui huolâlávt. Pyerrin kiävttojii luándu jieijâs maaŋgah máhđulâšvuođah tegu kolmâ käldeeh tâi aijuuh. Kesipaihij aldasijn, riddo- já suánjuniijtoi, sehe huáššisojij paaldâst lijjii haasih já lyeveh, moid syeinih tâi huáših luáváduvvojii. Rido alda puáris muoráid lijjii kiddejum meiddei vuovdah čäciludij pessiimân já moonij nurâmân. Pottáák já navrâs šoddâdem lasseen eres-uv šaddošoddâdem aalgij leđe uápis anarâššáid, et šiljo jyehi áinoo lijgoo uási rahtui šaddopiäldun. Tuve seinipiälláh-uv finnejii kukkápeeŋkâ čiŋŋân.  
Tälvipääihist oppeet lijjii tuve lasseen sävni, naavit já láátu, kyeli- já piärguääitih, kiällár, vuárháh já eres ääitih táárbumield sehe äiđi vuájáánergij tolâmân tâi läbžikyeddid várás. Kiđđâtäälvi kuškâduvvojii piärguh keesi várás, et káátui alne lijjii piärgukuškâdemsteelligeh. Ääitih lijjii iänááš jyelgiääitih – neelji čuoldâ oolâ huksejum- tâi njollâääitih.  
Aanaarjäävri pirrâsijn láá siäilum maaŋgah anarâšâi aassâmkiedih vistijdiskuin; motomeh puáris visteh láá ain-uv kiävtust – maaŋgah kesipäikkin. Toovláš anarâš huksimärbivyehi lii uáinimnáálá Säämi museo olgomuseost, moos láá sirdum Movsháá siijdâ visteh, sehe Vyeppee riidon uđđâsisthuksejum kyelipivdemkylást. 
Pavlus Nuuvdi (Knut Valle) árttukáttus Čovčjäävrist. Samuli  Paulaharju 1925. 
Sulgušjäävri tupekiädán kuleh valjeest puáris visteh. 
Maassâd pajas 
© 2006 Sámi musea Siida & Anarâškielâ servi 
Varriistâllâm 
Kuálástus 
Puásuituálu 
Anarâšân masa juo “pase kuulmâohtâvuođâ” láá toohâm kulmâ tehálumos ääši, kodde (maŋeláá puásui), kyeli já myerjih. Táin kyeli lii lamaš máhđulávt puoh tehálumos, ko tot lii lamaš eellim vuáđu, njuolgist juo eellimiähtu, mon kyehti eres “littolii” láá vuohâsávt tievâsmittám. 
Kyelipivdempiergâseh já -vyevih láá lamaš maaŋgah ain lääni , vaggepivdo já kääri aaigijn onnáápeeivi troolipiivdon . Kääri lâi juvvii kuávdoo koivum rogge, mon roobdah lijjii liäjádum keđgijguin nuuvt, et kyeli čájádij tohon ijge peessâm meddâl. Keđgilomij čoođâ čääci kuulgâi rijjâ já ko kyeli kuárŋudijn aldanškuođij kääri pajeroobdâ, tot šoodâi sivlái tiet taggaar viirdán, mii teddilij kyele toho koivum roogán. Virde teedij kuolijd toho já ko olmooš poođij kuohâđ pivdusis, sun puovtij kyelikuáivoin ađai haavijn kuáivuđ kuolijd pajas. Tággáár piivdus lâi ovdâmerkkân Ijjäävrist. Kyelikuáivoin ađai haavijn pivdojii meiddei ucebijn juuvâin ovdâmerkkân čohčuv riäskáh kođo ääigi. Talle riäská kođá já kuárŋu stuorrâ uáiváduvâin uccâ juvviijd. Aanaar kuávlust láá kuttâ ucessiähá juvvii, moh láá finnim noomâs tain tábáhtuvvee kođo keežild. Mietiviirdán vyeijee kyeleh pivdojii oppeet šuuriš - ađai šurrá puáđoin , mii meiddei lâi keeđgijn rahtum já lâi kääri sulâstittee piivdus. Mietiviirdán vyeijee kyeleh ferttejii puáđui tiet vuoijâđ taan áldás, mast toh iä innig peessâm meddâl. Tágárij puáđuiguin riemmii kuálástiđ tállán kiđđâtulve maŋa já pivdo pištij syeinimáánu aalgâst kuhás čoohčân. Aalgâst pivdusijn finnij suávvilijd, maŋeláá puškoid sehe vuáskunijd já loopâst šaapšâid. Siämmáá juuvâst puohtii leđe sehe kääri já šuuriš, moh lijjii táválávt oovtâ perruu haaldust, teikkâ ohtsâškiävtust eres perruiguin. Táálván puáđukeeđgih loptejuvvojii enâmân, amas tulve liččii lihâttâllâm taid.  
Puáđupivdem tekniik  
Vyelipuáđu , mon toimâmtekniik lâi suullân vyestikevvee kääri iähtun, huksejui táválávt šuuriš vuoluupiäláá kuoškân kuárŋoo kuolij várás. Vyelipuáđust-uv kevttui rogge, mut tot lâi čuuvtij jieŋâlub já vijđásub, ko käärist tâi šuuriist já tot lâi neeljičievvâg. Puáđu monnjâseeinist (pajevirde pelni) kiävttojii paldluvâi stellejum segis karsum piässááh já ovdâseeinist kuolij meddâlpeessâm iästun áárpust kuuđđum viermi. Tai puáđuiguin pivdii čohčuv kuávžurijd já šaapšâid, kiđđuv suávvilijd já keessiv iänááš puškoid já vuáskunijd. Táálván puáđuid roččuu já ko keesi poođij, toh cegâttuvvojii oppeet uđđâsist. Tággáár puáđu lâi eres lasseen Ijjäävrist, kost kevttii meiddei viäddáin rahtum veddilääni . Tot lâi rahtum kyevti láánjást, moh lijjii lahtosij pehti čoonnum piäsáduvâiguin oohtân já hämmejum neeljičievâg kehán. Tágáreh kolgii leđe kyehti já toh lijjii vuávájum neeljičievâg lääni lokke- já vuáđukehán. Taid ovtâstii nurkkestuálpuh. Monnjâsiäinán já sijđoseinijd kiddejuvvojii suormâ kobdosij koskâiguin láánjáh, moh lijjii kiddejum nubijdis kuovttijn tâi maŋgáin peesi tâi suávi viäddáin. Ovdâsiäinán kiddejui čievâin njiälu, mon kukkodâh lâi peeli lääni kukkoduvâst.  
Meiddei njäähi pivdui tađe várás rahtum njähipuáđoin , mii lâi huksejum juuvâi já jaavrij riddocuáhásáid paldluvâi ceggejum stáávráin. Puáđui kukkodâh lâi suullân 10 meetterid já toi olgokeijijd pieijui lääni njälmi rido kuávlun. Puáduiguin pivdii njuhčâmáánust njaavijd já kiđđuv vuáskunijd já kenski puškoid-uv. Puáđuh kuáhhojii tälviv ohtii ohhoost já kiđđuv täävjib.  
Vagge- já njähihuškompivdo  
Vaarâ puárásumos kyelipivdopiergâs lii vissâ-uv vagge, mii lâi rahtum rááđhást. Tot ij lamaš vagge ollágin, mut rááđhást rahtum syerimuorâ, mon puoh kulmâ keeji lijjii čuuhum. Septin kevttui riäská, moos vagge uigâdui njälmikiäčán vojâstum rääigi pehti. Tain pivdii njaavijd vuoggâčielgijn čohčâsevŋâdin ja čohčâtäälvi asettis jieŋâ ääigi stávráin. Riätkávoggijn pivdii motomin meiddei kuávžurijd. Vuoggâčielgi lâi kyevti- tâi kulmâsáigusâš pecivediskievđâ, moos lijjii kiddejum love riätkávagged 60 seenti tuárguiguin. Njähistávrá lâi suullân muádimeettersâš, mon vyeliuásán kiddejui pajeláhháá meetterpele kukkosâš tuárgu já tuárgukiäčán riätkávagge sieptâsáin, mon maŋa tot uigâdui ucánjáhháá vinnood timmâ motepoonán nuuvt, et vagge uulij poonán. Assaas jieŋâ ääigi siämmáá runneest puohtii leđe kyehti-uv stáávrá uigâdum kuábáš-uv kuávlusis. Pyeremus njähipivdoäigi lâi ton kuuđđâmääigi ađai Maatipeeivist (24.2.) Máárjápiäiván.  
Puárásumosáid pivdovuovvijd kulluš meiddei njäävi huškom , mii ij vaattâm tađe komebijd pivdopiergâsijd ko áákšu. Meiddei keđgi vuojij siämmáá ääši, jis ákšu ij teivâsâm leđe fáárust. Kaaljâ- já asettisjieŋâ ääigi vuolgii uuccâđ njaavijd jo-uv čunoi- tâi moteponnásâš javrij tâi ládui riddocuáhásijn já ko njäävi huámášii jieŋâ čoođâ, te vuođgâlii ákšušomeráin tâi keđgijn njäävi uáivi puotâ já njäähi kolmâštui. Tast maŋa ferttij raigâđ jieŋâ ákšoin tâi nijbijn já ruttiđ njäävi jieŋâ ool. Luhostum huškompivdo vaađâi asettis jieŋâ lasseen taggaar cuáhás, mast njäävi uáivi kuoskâi jieŋân.  
Meiddei kietâpivdo kuulâš toid puárásumosáid pivdovuovvijd. Juuhân kuuđđâđ kuárŋoo suávvil tâi kuávžur mana nuuvt cuáhásân, et olmooš f'ättee tom kaaččâtmáin kiddâ, teikkâ uulât časkeđ tom sobbijn. Masa kietâpiivdon puávtáččij verdidiđ kuálástemvyevi, mii lii lamaš piäsáduvváin keessim . Suullân 2,5 meettersâš láánjá čuopâstuvvoo rasta, karsâstuvvoo já punjâstuvvoo kierruustis suullân 20 seenti piäsádâhkiellân. Kielâ jođettuvvoo pajevirde pelni várugávt kyele kuávlun nuuvt, et ko kyele uáivi lii kielâ siskiibeln, ravgejuvvoo stáágust korrâsávt já kyeli kirdá koške enâmân. Meiddei meessigsraaŋgâst rahtum kielâ lii kevttum puorijn miännástussáin. Samudjávráliih kevttii puškopiivdost stággukeejist hiäŋgájeijee stuorrâ vage. Vagge jođettui puško kääibi vuálá, mon maŋa ravgejui puško koške enâmân.  
Maassâd pajas 
Viermipivdo lâi pehtilis kyelipivdemvyehi Tehálumos já pehtilumos kesikyelipiivdus anarâšâin lii lamaš nyetti já sämmilijn iänááš tot lii lamaš kiävtust čuođij iivij ääigi. Vuosmuu keerdi nyetti mainâšuvvoo ive 1639, ko mottoom Alanus‑nommâsâš totkee lâi toohâm tutkâmušmääđhi Kiemâ Sáámán. Juo 1820-lovvoost lâi anarâšâin nyetti masa jyehi perrust tâi nyettilakke kuittâg-uv. Motomijn tááluin lijjii joba muáddi-uv nyeti já eres jaavrijn-uv vala. Ko fabrikviermih algii leđe finniimist, algii nyetih kuuloold lappuustâllâđ, mut vala soođij maŋa-uv maaŋgâin anarâštááluin lijjii jieijâs nyetih. Anarâšnyetti lâi 120 – 140 meetterid kukke, ovdeláá joba 180 – 260 meetterid já vuopsâ 4,5 – 5,3 meetter, motomin čiččâm-uv meetterid. Nyetti ij lamaš ovtâskâs ulmuu piivdus, ko toos tarbâšij ucemustáá nelji ulmuu já kyehti kárbá. Motomin riddopuohtâmlâš vaarpijn piergiittâlâi kuovttijn ulmuin já ovttain kárbáin. Kievđâi já nyeti suáppum algâttui riddoost já lopâttui riidon nuuvt, et kievđah já nyetti tohhii stuorrâ U-puustav sulâstittee kovvoos. Aanaar kieldâst láá lamaš väärpih vááijuv 200.  
Nubben pehtilumos piivdus tovláá ääigist lii lamaš viermi , mon pyeremus pivdoäigi lii lamaš čohčâ sevŋis ijâidiskuin. Talle šapšâ kođá já čááŋá pyereest viärmán. Jodottâllâm keessiv ij lamaš ulmemiäldásâš, ko pumbulviermih njivluu jotelávt já čuovâdis kesi-iijâi kyeli aaicâi taid pyereest. Čohčuv lâi nubenáál. Talle pyeremus kođokárgui oolâ syeppejuvvojii kuhes-uv joddeeh, maid ferttij jyehi iiđeed kuohâđ šooŋâst peerusthánnáá. Šaapšah čuállejuvvojii čuomâsthánnáá tállán päikkisáátkun puáttim maŋa já sälttejuvvojii kyelilittijd vyebdim várás. Vuoššâmkyeleh, tegu puškoh, vuáskuneh, suávvileh já njäävih renskejuvvojii meddâl, čuállejuvvojii já sälttejuvvojii vuoššâmsááltán já máhđuliih kuávžureh še sälttejuvvojii päikkitárbukyellin ovdâmerkkân juovlâpeevdi várás.  
Eres kyelipivdemvyevih  
Meiddei vihelem lâi pivnuus kiässáás kuálástusvyehi. Juolis vihháál lâi kuuđđum noonâ pumbuláárpust já tot lâi táválii viermi kukkosâš. Vihelemäigi aalgij ton muddoost keesi, ko riddokaaváid lâi šoddâm syeini. Tovle lâi taggaar merkkâ, et ko puárui kirdá, te puško lii viháluvâst. Viheliđ koolgâi vyelgiđ kuálkkipiäivádâhhân, kuás puško ličij ucâlum riddosuoinâlmâsân peeivipaštui. Suoinâlmâs koolgâi aldaniđ kárbáin várugávt já suoppiđ vihháál kaavâ tâi suoinâlmâs ulguubel. Ko vihháál lâi sajestis, koolgâi moonnâđ suoinâlmâsân já poršoliđ puškoid viärmán. Pušksággááh puikettii čoođâ, mut kuármásuboh sorrojii viärmán.  
Porgemáánu loopâkeččin älgih leđe iijah nokko sevŋâdeh tuohâstmân . Tehálumoseh piergâseh tuohâstmân láá käärbis, härssee já tommittáá kirkis čuovâ, et kuolijd áiccá. Tovle čuovvân lâi ellee tullâ. Kärbisnjune ovdiibel lâi rahtum paarrâl, mon puovtij luovviđ já parâlist puovtij puáldiđ pihâštuulâ. Soođij maŋa čuovvân láá lamaš Petromax- tâi Tilleylaampuh, moh toimii kaasijn, mut tááláá ääigi šleđgâlaampuh, moh tuáimih patterijguin tâi akuiguin. Tuohâskyeli lii vuoššâmkyellin puoh sävrimus, ko čyeggejum kyeli jáámá táválávt tállán, ko härssee čuoggâs ton siälgán.  
Veikkâ virveluággum já jieŋâalnuággum láá-uv taan ääigi pivnuus kyelipivdemvyevih Anarist, láá toh kuittâg-uv majebij aigij pyevtittâsah. Taid láá astoääigikuálásteijeeh puáhtám. Ton sajan uštem kulá puárásub ärbivuáhán, ko tot lii lamaš kiävtust juo 1800-lovo pelni.  
Tovláá ääigi pyevtittâsah láá meiddei viermijn rahtum šapšâpeesi já stuorrâlääni , moh láá lamaš Aanaarjäävrist kiävtust juo moonnâm ihečyeđe aalgâ rääjist, kenski ovdeláá-uv. Majebij aigij puátusáid kulá ovdâmerkkân sraaŋgâst rahtum katiska . Majemuš puáđulâš kyelipivdemaašijn lii lamaš troolipivdo . 1980-lovvoost Vyelijáávrán ištâdum muuikuh kárgájii Vyelijuuvâ mield Avveeljuuhân, mast ain Aanaarjáávrán, jeđe lassaanškuottii tobbeen. Ton keežild maaŋgah aanaarliih skáppojii olssis troolipiergâsijd já puoh moonâi-uv aalgâst pyereest. Ive 1989 muikku troolajui suullân 180 000 kiilud. Talle Aanaarjäävrist kessii trooli kuttânubáloh kärbispaarrâd. Muikkunääli kuittâg kuáržui ive 1992, kuas saalâs paasij vuálá 10 000 kiilun. Tááláá ääigist troolipivdo Aanaarjäävrist lii tuše iskospivdo, maid RKTL parga.  
Uccpárnáá Vuoli Ilmar 
Lesk-Ant Uulá (Uula Morottaja) kyelipiivdost 1930-lovvoost. 
Áámmátkuálásteijee  ađai Kaabi Piättâr Jovnâ  (Jouni Aikio) stuorrâlänipiivdost Aanaarjäävrist. 
Haikonen juoŋâstmin Aanaarjäävrist. 
Jaakko Kyrö muuiku troolaamin kesi-iijâst Juhánâs Veiko (Veikko  Aikio) fáárust. 
Aanaarjäävri táválumos kyelisalâsân kuleh suavvil, kyeli ađai šapšâ,  kuávžur, vuásku já puško. 
Maassâd pajas 
© 2006 Sámi musea Siida & Anarâškielâ servi 
Čäällimvyevih 
Kielâ já identiteet 
Mainâstemärbivyehi 
Kirjálâšvuotâ 
Almostittum kirjálâšvuotâ 
1. Elias Lönnrot čaalij ive 1854 artikkel Ueber den Enarelappischen Dialekt , mii lii almostum 4. uássin kirjerááiđust Acta Societatis Scientiarum Fennicae . Artikkelist láá anarâškielâ verbâi já nominij sujâttem maallih, teevstah já sánádâh. Lönnrot ortografia ij lah uáli loogilâš, ige sun vaarâ lam kuullâm aaibâs tárkká kielâmiäštárijdis etâmijd:  
Ææc´e miij, kii læh olmin, paasotuvos tuu nommot! Aldanos tuu väldekoddat. Læos tuu taattot nuut æædnamest, kuo almest. Adde miijen odne miij juöhe-pæivac´ læibem! Ja adde miijen miij væælgiidem addagas, nuut kuo mijuv addagas addelep miij væælgogasaidem. Ja æla toalvu miij kivsedossan, poits pææste miij pa´ast, tälle tuust li väldekodde ja vuöime ja kudne nuvvohàdna. 
2. E. W. Borg almostitij ive 1857 kirje Anar sämi kiela aapis kirje ja doktor Martti Lutherus Ucca katkismus . Tast Mii Eeči lâi taan häämist:  
Mii Eec kote läh almest. Pasottum lävus Tu nommad Alda puodus Tuu wäldekoddad. Sados Tuu taattud. nuut eendnamest, kuo almest. Adde miijan taan päiwi mii jyöche päiväli leipim. Ja adde miijan mii suddoidim addagas, nuutkuo miiuv addagas addelep mii welguliidim. Ja elä tualwu mii kiusadossan mutto päästeh mii paast. Talle Tuu li wäldekodde ja wuöime ja kudne, nuuvhannawuodast. 
3. Aanaar kirkkohiärrá Lauri Itkonen toimâttij kiirjijd Katkismus 1902 já Ráámmát Historja 1906. Jis verdid ortografia ovdebáid, te tot muttum melgâd ennuv. Čäällim oro västidmin sárnum viehâ tárkká. Aanoost láá pustaveh č, š, đ, ŋ já á, moh uáinojeh tááláá čäällimvyevist-uv. Čäällimvyevih lii-uv masa siämmáš ko tot, mii kevttui ivij 1934-1990. Taa ovdâmerkkâ:  
Mii Eeči, kote leh oolmijn. Pasottum leävus tuu nomm. Poađus tuu väldikodde. Šados tuu táttu eennâm alne, nuutko almeest. Adde miijan onnaa peeivi mii jyehipeäiválii leibi. Ja adde miijan addagas mii suddoid, nuutko mijuv addagas addelep toid, keäh lee mii vuästá rikkom. Ja ele jođeet mii kivsadasan. Mut peesti paast. Tastko tuu lii väldikodde ja vyeimi ja kunnee nuuvhannaavuođast. 
4. Ovdebáást täärhib lii Erkki Itkos rähtim čäällimvyehi, mii lâi aanoost ivij 1934-1990. Toin čállojii iänááš Sabmelaš (Sápmelaš) -loostâ anarâškielâliih čalluuh, moh almostuuškuottii loostâst loppâive 1934 rääjist. 5. Tááláá čäällimvyevist motomeh jienâduvah merkkejuvvojeh ovdebáást tärhibeht nuuvt, et toh västideh pyerebeht sarnum kielâ. Muttoseh lijjii tágáreh: - eä čálloo iä , om. eänui - iänui - oa čálloo uá , om. koati - kuáti - tyehi- a -jienâdâh čalluuškuođij pustaváin â ; om. kulma - kulmâ - j :jn čállojeijee pelivookaal já i ton ovdiibeln čállojeh loogilubbooht: ij:iij , om. nijbe: niijbán - siämmáánáál v :in čállojeijee pelivookaal já u ton ovddiibeln čállojeh: uv:uuv , om. puvdâ : puuvdâst  .  
1934-1990 čäällimvyehi Pasottum leävus tuu nomma. Poađus tuu väldikodde.  
tááláš čäällimvyehi Pasottum liävus tuu nommâ. Puáđus tuu väldikodde.  
Anarâškielâ tááláš ortografia lii tiätu oosijn loožâs. Om. puoh kuávlukielâi iäruh iä lah normâdum, mut toháliih säänih já suujâtmeh pyehtih leđe eenâb ko tuše ohtâ. Oppâkiirjijn kielâ lii kuittâg pieijum eenâb oovtâdnáál. 
6. Erkki Itkonen lii kiävttám jieijâs čäällimvyevi, mii lii ereslágán ko almolâš čäällimvyehi. Tággáár čäällimvyehi lii motomijn kielâtiettuu teekstâkiirjijn já suu sänikirjeest Inarilappisches Wörterbuch .  
Itkonen æænab ajn skīipa ooudast kuáysuj Taaa vaīin roozaj  
almolâš eenâb ain skiijpâ oovdâst kuávsui Taažâ vazzijn roosâi  
Čááitus Elias Lönnrot kirjeest Ueber den Enarelappischen Dialekt  ive 1854. 
Pärni-rohe (Juhani Aikio) reivâ viljâsis Sáár´ Iisán Königstedt kärdinist,  Espoost ive 1910. 
Maassâd pajas 
© 2006 Sámi musea Siida & Anarâškielâ servi 
Uđâstááluh 
Varriistâllâm lâi uási anarâšâi ärbivuáválâš vyehi asâttiđ sämisiijdâ kuávluid. Sämisiijdâ enâmeh já čääsih lijjii suuvâi haaldust. Uđđâ äigi lâi kuittâg puátimin, veikkâ hitásávt. Vuosmuu uđâstáálu vuáđudij anarâš Juhháán Nijlâskandâ Aikio 1740-lovvoost. Kiro sijdâ lâi tolemuu uđâsaassâm kuávdáš, kuus 1700-lovo pelimuddoost puáttâm vuosmuuh läddliih riemmii oovtâst anarâšâiguin vuáđudiđ uđâstááluid. Toimâ nanosmui 1830-lovo rääjist, ko anarâšah jiešmieldlist vuáđđudškuottii tááluid pirrâ Aanaar. Koddesalâsij huánánem, šiiveettuálu lasanem, viggâmuš torvodiđ /turvâstiđ/ puáris vuoigâdvuođâid já viärurijjâvuođâiveh kiäsuttii uđâstálui vuáđđudmân. Puohnâssân Anarân šoddii 121 uđâstáállud, main anarâšâi vuáđudem tááluh lijjii 65,3 %, eres sämmilâšjuávhui, iänááš puásuisämmilij 7,4 % já syemmilij 27,3, %. Tááluh Anarist vuáđuduvvojii sämmilij ärbivuáválâš áigápuáđui vuáđuld, ko piäldu ij puáhtâm viljâliđ puorij puátusijguin. Esivääldi mittomeerrin lâi kidânjâs aassâm, návt virgealmaah puohtii jyehináál älkkeebeht kocceeđ ässeid. Siämmâst sämmiliih halijduvvojii finniđ eres väldikode náálá táluvuáháduv pirrâdâhân. Ko lii saahâ uđâstááluin, šadda táválávt kove ruuvnâ ohtsâšenâmân vuáđudum tááluin. Kuittâg aassâmsajeh, moid tááluh Anarist vuáđuduvvojii, lijjii ässeidis puáris ärbienâmeh. Madâräijiheh lijjii navdâšâm enâmijd já čaasijd sämiviäruenâmin pááihui tovláá rääjist. Uđâsaassâm mield puáris ärbivuáválâš eennâmkevttim finnij uđđâsubboid-uv haamijd, veikkâ uđâstálui tuálu vuáđudui viehâmuudon ärbivuáválâš áigápuáđoid, tegu šiiveettuálun já kyelipiivdon, motomin puásuituálun. Mecciniijtoh navdâšuvvojii jiejâs suhâkuávlust varriistâlmân kullee uássin, aainâs-uv ton rääjist ko aalmug oomâi šiiveettuálu. Omâstem- já navdâšemvuoigâdvuođâ čáitusin niijtoid puovtij áiđuđ, et siämmâst toh suojâluvvojii poccuin. Mecciniijtoid puovtij väldidiđ kukken-uv. Toh nabdojii ovtâskâssáid kullojeijen, ijge kihheen eres uážžum taid väldiđ kiävttusis. Návt šoođâi tovláá naavdâšmân vuáđuduvvee vuoigâdvuotâ. Anarâšâi puáris kyeli- já aassâmkiedih uáinojii uđâstálui vuálá tärhistum táluenâmij nijtton. Niijtoh puohtii leđe maaŋgah já toi väldidem lâi kiddâ tallaa ääigi aassâmlaavâin já -asâttâsâin. Ive 1858 kiäisárlâš ciälkkámuš maŋa táluenâmijd viggii pyehtiđ aldeláá táálu. Káártáh ráhtojii harvii. Haldâšemvuoigâdvuotâ vaađâi niijtoi karsâm. Eellimiävtuh čovgâneh  Ko anarâš vuáđudij uđâstáálu, tálueennâmnaavdâšmáid kullojii valjeest kyeličääsih. Tovlááh juo madâräijihij kiävtust lamaš kyeličääsih tärhistuvvojii uđâstálui kuálástusvuoigâdvuottân. Ovtâskâsâi kyeličasij lasseen tááloid šoddii sijdâkuddijn ohtsiih čääsih, návt jis uđâstáálu vuáđudui vijđásub sijdâkoodán. Váldu-uáli kullui iänááš juurdâštijn ohtsáid kyeličassijd. Aanaar kyelisämmilijn, kiäin ij lamaš uđâstáálu, lijjii siämmáánáál ovtâskâs kyeličääsih já sii vuoigâdvuođah aainâs-uv vala 1800-lovo pelimuddoost lijjii siämmáá-árvusiih uđâstálulij vuoigâdvuođâiguin. Vuoigâdvuođah sirdâšuvvii ärbin suhâpuolvâst nuubán, toh sirdâšuvvii näimilitoi pehti suuvâi kooskâst, toh uástojii já vuábdojii já taid puovtij finniđ tálupuárrássopâmuš pehti. Aanaar vuosmuš ruuvnâmeccitorppá vuáđudui ive 1892. Torpái vuáđđudmij keežild aassâmviäsui meeri šoodâi masa kyevtkiärdásâžžân. Vuosmuu muddoost torpáh lijjii juo tallaah kuálásteijee- já puásuisämmilij aassâmviäsuh, moh finnejii ruuvnâenâmist virgálâš sajattuv. Vuáđudeijen lijjii meiddei läddliih. Staatâväldi stivrij aassâm ruuvnâmeccitorpái kuávlun, ko eellimtohálâš já tuárvi stuorrâ viljâlemtálui vuáđudem lasaneijee aalmugân ij lamaš innig Anarist máhđulâš. Meccikevttim kocceem čavgejui, muorâ- já jävilväldim räijejui. Aalgij leđe saahâ ruuvnâmecij vuáđđudmist já mecij suoijâlmist. Siämmái aaigij eelij anarâšsiärvádâh stuorrâ nubástusâi áigáduv eellimiävtui čovgânem keežild. Meid syemmilij aalmug stuárui. Puásuisämmilij varrim stuorrâ riggoduvâidiskuin já vijđes kuávluid vättee áigápuáđuidiskuin nubástutij kuávlu jiejâs sämmilâšsiärváduv árvuoornig. Toi sämmilij sajattâh, kiäh lijjii huksim aassâmviäsuidis kuávloid, maid ruuvnâ riemâi kocemáin anneeđ jieijâs omâdâhhân, hiäjusmui. Meccihaldâttâh viigâi jyehináál toollâđ tärhis lovo ruuvnâ enâmijn ässee sämmilijn. Jis lâi máhđulâš, te juo valmâš aassâmviäsuh nubástuttojii ruuvnâmeccitorppán. Uási puásuisämmilijn vuáđudii uđâstáálu tâi oostij taggaar olssis, uási finnejii love ruuvnâmeccitorpá vuáđđudmân. Riävtui uđâstálui vuáđuden šoodâi váduhubbon 1800-lovo loopâpel puáđidijn. Ko Meccihaldâttâs uusâi ruuvnâ lijge-enâmij sierrim Anarist, kiäsutteijen lâi máhđulâš meeccijn finnâšuvvee ekonomâlâš ävkki. Lijge-enâmij koskâpuddâsii sierrim maŋa staatâ vyebdiškuođij Aanaar vuovdijd já vuosmuuh stuorrâjyehimtooimah algâttuvvojii ive 1911. Meccikonstušem koskâlditij jyehimijd, moh lijjii joođoost. Ive 1925 šoodâi laahâ stuorrâjyehimist já viärunpiejâmist taavaapiäláin kieldâin já eidusâš stuorrâjyehimtooimah algâttuvvojii Anarist 1930-lovvoost. Ruuvnâmeccitorpáh rievdâduvvojii jiečânâs táállun. Nubbe mailmsuáti koskâlditij jyehimtooimâid, main váldu-uási tahhojii 1950- já 1960-lovvoin. Stuorrâjyehim nubástutij meiddei aanaar sijdâjuávu. Tarja Nahkiaisoja   
Njollânjaargâ äiđi. 
Piälppáájäävri kirkko. 
Ristâlâšosko  
Espanjatavdâ ive 1920 
Muštâlus espanjataavdâst  
Maassâd pajas 
© 2006 Sámi musea Siida & Anarâškielâ servi 
Varriistâllâm 
Kuálástus 
Puásuituálu 
Vuosmuš historjalâš tiätu skandinaavilâš puásuituálust lii ivveest 870 mKr, kuás taažâ sijdâhovdâ Ottar, kote lâi riges kävppijâs Tave-Taažâ Halogalandist, omâstij 600 puásujid. Tuođâliih puásuiomâsteijeeh láá kuittâg táiđám leđe Ottar viärusämmiliih. Lii čielgâs, et puásuituálu lii šaddaaš ain-uv puárásub ääigist. Mon čuuvtij puárásub ääigist, ij lah tiäđust, mut ovdâmerkkân kiinaliih käldeeh tietih mainâstiđ, et Baikal kuávlust poččii äälduid juo 500 mKr. T. I. Itkosii mield puásuituálust ferttee leđe tyehin juo kuhes ovdánem, ko mielkkituálu lii kullum ton nuorâmussáid juvssoid. Taažâpele tiäđui mield anarâšah lijjii kenigittum jođettiđ pirkkallijd Jieŋâmeerâ riidon. Tađe várás sijjân koolgâi väridiđ vuájáán- já kädiseergijd. Vuosmuš kirjálâš mainâšume pirkkallijn lii ivveest 1328, ko ruuvnâ njunošeh halijdii jyehiđ tavekuávluid jieijâs ovdâpirrâduvváid. Pirkkalliih iä toos tuuttâm, pic vaidâlii já vuoittii. Nuuvtpa kunâgâs Erik Maunukandâ nanodij ive 1358 pirkkallij sierânâsvuoigâdvuođâid, moi mield sii väldi lâi iävtuttem taavaapiäláin kävppikuávluin. Pirkkalliih juohhii täid kuávluid koskânis já viärukyeddimvuoigâdvuođah sirdâšuvvii ärbin eejijn kandáid. Káártást  čiälgá pirkkallij viärukyeddimkuávlu vijđesvuotâ, main nuorttiimus lâi masa tááláá Laapi lääni stuárusâš, moos kuulâi eres lasseen Aanaar kuávlu ollásávt já peeli Varjâvuonâst. Pirkkallij viärukyeddimvuoigâdvuođah seiluu ain ive 1554 räi. Talle Kustaa Vaasa meridij viärukyeddim sirdemist ruuvnân. Sämikävppi paasij ain-uv pirkkallij vuoigâdvuottân, et tilálâšvuotâ ij muttum ollágin. Viärukyeddimvuoigâdvuođah sirdâšuvvii pirkkallâšsuhâlâš sämisundeid já pirkkallijn šoddii ruuvnâ virgealmaah. Sij kuoddii viäru Anarist kidâ ton räi, ko anarâšah šoddii Suomâ stuorrâruhtinâskode vuálásâžžân ađai ive 1809 räi. Lii jurdemist, et ubâ tuom ääigi 1300-lovvoost 1800-lohon, satâččii anarâšah kunâgâsâs sundeid merâriidon. Anarâš puásuituálu  Ij lah tärkkilávt tiäđust, kuás puásuituálu Anarist lii álgám, mut amahân te vissâ tot lii tábáhtum ovdil tuon vuossâmuu pirkkallâšmainâšume. Aalgâst puásuimereh láá vissâ-uv lamaš viehâ uceh, ko válduáigápuátu lâi kyelipivdemist já piärgu-uv finnij táválávt kuudijn já eres meeci huáđđoin. Poccuuh kiävttojii tuše vuájáán- já kädisergin sehe koddepiivdost hokâttâsellen. Motomeh ovtâskâstiäđuh puásuimeerijn láá tiäđust. Ovdâmerkkân mottoom anarâš lâi toollâm tälviv 1724 vittâ poccuu lääbžist, maid sirdâččij peivijmield. Ive 1750 lijjii Anarist 62 puásuialmajid, kiäh omâstii ohtsis 500 puásujid. Ive 1805 lijjii Anarist 64 perrud, main tuše 30 perrust lijjii poccuuh. Puásuimereh lijjii lasanâm 1700 poccuu räi, mii toovâi koskâmiärálávt 15 – 20 puásujid omâsteijee kuáttá. Ive 1867 poccuid omâsteijee anarâšperrust lijjii poccuuh 20 – 60, motomin joba čyeti-uv puásujid. Tovláá ääigist anarâš puásui-ive algâttij porgemáánu majemuu oho “vuosmušokko” , mii kullui love oho kukkosii nommâokkokuálusân. Talle ulmuuh vuolgii uuccâđ vuájáán- já kädiseergijd sehe peskânaahkijd. Vuájáánergiäigi nuuvâi kuittâg 1960-lovo loopâkeččin moottorkiälhá puátimân já ihečuátásâš ärbivyehi taan uásild potkânij. Puásuituálu teknistume keežild maaŋgah eres-uv tallaa ääigi puásuitipšomtooimah láá sirdâšum historján. Tááláá-áigásii puásuituálust kiävttojeh išeniävvun tekniik majemuuh juuvsoh, tegu tiätumaašin, mätkipuhelin, GPS-piergâs, helikopter, kirdemmaašin, meccimoottorpyerá, pehhee, moottorkiälkká já auto. Peskâ kiävttoo ain-uv, veikkâ tot álgá leđe tááláin anarâšâin já kenski orjâlâšâin-uv härvinâš. Jis “porgepeeskâ” haahâm kuittâg šadda äigikyevdilâžžân, ferttee turvâstiđ puáris vuáhán já vyelgiđ pisso vijlâsijn “tovláá puásui-ive” aalgâst (porgemáánu loopâkeččin) miäcán usâstâllâđ vuovâs vyesinaahkijd. Puásui-ihe álgá   
Tááláá-áigasâš puásuituálust puásui-ihe álgá vyesi šoddâmist ađai vyesimáánust, mii lii nomâttum vyesi mield “vyesimáánnun”. Motomeh puásuialmaah kyeditteh álduidis tađe várás huksejum koskâpuddâsijn aaiđijn já talle vyesih šaddeh merkkejuđ taađeest, ko toh šaddeh. Motomijn puásuialmain lii nk. miärkkumäiđi kyeddidääiđi aldasijn, kuus vyesiáálduh jođettuvvojeh kyeddid nuuhâm maŋa já vyesih vittáduvvojeh. Motomeh puásuialmaah lyettih toos, et vuássááh šaddeh merkkejuđ puáttee täälvi pygálusâi ohtâvuođâst. Tovláá ääigist anarâš puásuialmai čonâdij alduidis juo cuáŋuimáánu pelimuddoost já taađeest ko vuássááh šodâdii, sun vittádij taid já luoštâlij áálduid. Motomeh anarâšah merkkuu vuosijdis nk. kesimiärkkumijn kesi- já syeinimáánust. Talle “puásuialmaa reeŋgah” ađai čuoškah čuákkejii poccuid jeggijolgâdâssáid já tuoddâráid. Čohčâmáánu majemuu ohhoost, mii lii nommâohhoin viiđâd já lii “Mikkâlmâsokko”, álgá roovvâd. Talle kievrâmusah sarvah čuákkejh áldučurruid, maid cogâdeh ubâ roovvâdääigi. Roovvâdäigi pištá suullân kuttâ oho já nohá nommâokkopaje majemuu ookon ađai . Toi aaigij muáttá meiddei pisovâš muottuu Aanaar kuávlun já pygálusah älgih. Já veikkâ peeivih uánáneh já piäiváš luástádât muádi mánuppaje kukkosii skaamân, te puásuialmaa pargopeeivih peri kukkoh. Pygálusah láá kijvásumos muddoost ovdláhháá juovlâi já tááláá ääigist viggoo-uv toos, et aainâs-uv njuovâmeh šodâččii toohuđ ovdil juovlâi. Tälviäigi  Juovlah puátkejeh meiddei hoppuus puásuialmai tooimâid. Jis čohčâ lii lamaš pygálusâi háárán liijgás piivvâl já muottuuttem, te koskân pááccám pygálusah juátkojeh juovlâi maŋa nuuvt kuhe, et tárbuliih pargoh šaddeh porguđ. Tast maŋa poccuuh luáštojeh tälvikuátumân. Jieškote-uv sijdâkoddeest láá jieijâs tälvikuáttum- já kesikuáttumkuávluh. Jis pygálusah juátkojeh kuhás juovlâi paijeel, noreh motomeh puásuialmaah čuávjiálduidis njuolgist toid väridum kyeddidaiđijd vyerdiđ kyeddid. Tááláá ääigist anarâšah láá Mudusjäävri, Njiävđám, Vääččir, Paččvei, Avveel, Pänituoddâr já Myeđhituoddâr palgâsijn.  
Pygálusâi nuuhâm maŋa puásuialmaah taheh jotkâjáludem pyevtittâssáidis, tegu piärgui čuoppâm, kuškim, suovâstem, purkittem jno. Ko puásui-ihe aldanškuát loopâ, motomeh puásuialmaah rahttâtškyeteh kyeddidmân, ko oppeet uási puásuialmain kuođât kyeddid luándu haaldun já miärkku vuosijdis iäskán puáttee täälvi ääigi.  
Uccpárnáá Vuoli Ilmar 
Matti Sarre vittád koddepeelji Pänituoddâr palgâsân kullee Pähtijäävri  pygálusääiđist. 
Iälu jođettuvvoo. 
Pygálus Čivtjuv ääiđist Anarist. 
Maassâd pajas 
© 2006 Sámi musea Siida & Anarâškielâ servi 
Čäällimvyevih 
Kielâ já identiteet 
Mainâstemärbivyehi 
Kirjálâšvuotâ 
Almostittum kirjálâšvuotâ 
Anarâšâi identiteet iärut sii syemmilijn já meiddei eres sämmilijn, orjâlâšâin já nuorttâlijn, veikkâ sij kal aneh-uv jieijâs sämmilâžžân puoh eres sämmilij juávhust. Jieijâs juávhu merhah láá ovdemužžân kielâ, já te aassâmkuávlu, suuhâ já pihtâseh. 
Kielâ lii kulttuur já identiteet keđgijyelgi. Ton lasseen, et kieláin puáhtá toollâđ ohtâvuođâ, tast lii siste meiddei puoh ibárdâs aassâmpirrâsist já eres luándust, uáinojeijee kulttuurist, eellimvyevist já maailmkooveest. Jis kielâ láppoo, te kulttuurâst ij pääsi ennuvgin. Veikâ ovdâmerkkân monnii säämityeje uáppá tuoijuđ uánihis hárjuttâllâm maŋa, te tast kalga meiddei oppâđ toos kullee saanijd, tego amnâsij noomâid já tuoijumpargo kovvejeijee saanijd. Jis ij määti kielâ, te sämmilâžžân eellim páácá pelimuudon. 
Kuávlu já lohomeeri  
Anarâškielâ sárnooh láá s. 300, tađe mield, maht kielâ mättim miäruštâlloo. Taat meeri lii vaarâ kuálmádâs puoh anarâšâin. Stuárrâb uási máttá sämikielâ tuše váhá teikâ máttá tuše suomâkielâ. Anarâškielâ ärbivuáválâš sárnumkuávlu lii Aanaarjäävri piirâs (kárttá), já ei. täin soojijn: Njellim, Avveel, Menišjävri, Riemâšjuuhâ, Mosshâš, Aanaar markkân, Kaamâs, Ákšujävri, Čovčjävri, Ijjävri, Čevetjävri já Päärtih. 
Anarâškielâ jiešvuođah  
Kielâlávt anarâšah lohhojeh nuorttâkielâi juávkun, veikkâ sijjân lii masa älkkeb addiđ viestârkieláid kullee orjâlâškielâ ko nuorttâkieláid kullee nuorttâlâškielâ. Návt lii kuittâg kielâ sárnumkuávlu viestârpele roobdâst ässee anarâšâin. Nuorttâlij räjiráánjáh vist iberdeh pyerebeht nuorttâlâškielâ já motomeh sárnuh-uv tom. Anarâšâin ij lah suomâkielâ  västideijee sääni, tom västid sääni "kielâ": anarâškielâ . Iäru eres sämikieláid lii nuuvt styeres, et ránnjákielâi addim váátá hárjáneme. Ton tiet om. ohtâsâš oppâmateriaal eres sämmilijguin ij lah máhđulâš.  
Taa láá motomeh ovdâmeerhah jieškote-uv sämikielâi saanijn, moh sulâsteteh kyeimis. 
anarâškielâ kyeli enni puásui  
nuorttâkielâ kue'll jeä'n'n puä  
Láá meiddei eresláván säänih: 
anarâškielâ iilvâs kissá lappâd  
nuorttâkielâ riiss kaass rääi  
Veikkâ suomâkielâ já anarâškielâ láá-uv ráhtus peeleest siämmááláváneh, te láá kuittâg iäruh-uv, nuuvt tego - Anarâškielâst láá sajehäämih tuše oovce - Persovnprominijn já veerbâin lii oovtâ- já maaŋgâlovo lasseen val kyevtiloho ađai duaal, om. mun čuoigâm, muoi čyeigeen, mij čuoigâp - Anarâškielâst ij lah uásiobjekt nuuvt tego suomâst. Jis iätá et Mun puurâm leeibi , te tot puáhtá merhâšiđ, et mun puurâm ubâ leeibi teikâ tuše uási tast.  
Sämikielâst láá ennuv säänih, moh kovvejeh pirrâs já luándu aašijd, mut tááláá ääigi kielâ taarbâš meiddei uđđâ saanijd. Anarâskielân laa rahtum-uv s. 10 000 uđđâ säännid. 
Maassâd pajas 
Kielâ kevttim virgálijn ohtâvuođâin 
Anarâškielâ máttááttâs aalgij vuáđuškoovlâst tijmemáttááttâssân 1970-lovo pelimuddoost. Tääl kieldâ máttááttâsvuáváámist anarâškielâ lii sehe máttááttâskielâ já oppâaamnâs. Luuhâmive 2005-2006 anarâškielân máttááttuvvojii oppâamnâseh vuáđuškoovlâ 1-4 luokain (8 uápped). Ton lasseen anarâškielâ lâi eenikielâ já vieres kielâ oppâamnâsin pajebijn luokain. Puohnissii anarâškielâ máttááttâs finnejeh vuáđuškoovlâst 18 já luvâttuvâst 2 uáppee. Avveel luvâttuvâst lii ive 1998 rääjist puáhtâm čäälliđ anarâškielâ eenikielâ tâi vieres kielâ iskosin. Ollâopâttuv tásásâš máttááttâs lii máhđulâš finniđ vuáđuoppân. Máttááttâš meeri lii lasanâm ivveest ihán. Kielâ máttááttâs kuárid kuittâg stuorrâ materiaalvänivuotâ. Tuše mottoom oppâkirje lii rahtum vuáđuškoovlâ várás, toin ko rähteeh láá uccáá. Meiddei máttáátteijeeh váiluh. Taat lii uccâ kielâjuávhu váigâdvuotâ, čepis já iäljáris ulmuuh láá uccáá. Siämmáš olmooš kárttá leđe máttáátteijee, toimâtteijee, kulttuurpargee, lahâalmai, muusikčeppi, taaiđâčeppi, kirječällee, totkee, politijkkár, nuorâkerdipargee jna. 
Uhkevuálásâš kielâ taarbâš torjuu 
Anarâšâin láá ive 1995 sämitige čuággim tiäđui mield 324 tagareh, kiäin sämikielâ lii lamaš vuossâmuš kielâ. Ko taan lohon lasettuvvojeh suomâkielâliih anarâšah, te ubâ meeri sáttá leđe aldasáid tuhháát. Anarâškielâ mätteeh láá kuittâg iänááš puáráseh teikâ koskâahasiih, párnááh já nuorah láá viehâ uccáá. Ive 1986 vuáđudui Anarâškielâ servi (http://www.anaraskielaservi.net) ovdediđ anarâškielâ. Ton pargoost láá šiev puátuseh. Ive 1997 álgâm Kielâpiervâ l  lii lasettâm nuorâ sárnoi mere. Veikkâ anarâškielâ lii-uv iälááskmin, te tot lii liijká vala uhkevuálááš já váátá noonâ toorjâtooimâid jotelávt. Kuittâg lii suijâ oskođ, et jis kielâ finnee torvodum saje siärváduvâst, já ton kevttim lassaan, te anarâškielâ iälá. Ive 2004 aalgâst vuáimán puáttâm Sämikielâ laavâ miärádâsah kyeskih meiddei anarâškielâ. Tot puátá nanodiđ anarâškielâ saje já lasseet kielâ kevttim. Matti Morottaja   
Sämikielah já kielâkuávluh. Spokkâlmáin kove uáináh káártá stuárráábin. 
›› Magarin anarâškielâ tobdoo?  
Kyeli-Marttin mainâs muštâl Lusme-Issá ađai Iisakki Paadar 
E.W. Borg ive 1859 almostum Aapis Kirje kuvviittâs. 
Kielâpiervâl eeči Matti Morottaja máttát kárdum kielâpiervâl párnáid  Anne Seipiharjun já Pekka Moilasâžân. 
Maassâd pajas 
© 2006 Sámi musea Siida & Anarâškielâ servi 
Sänivajâseh 
Šooŋâ ennustem 
Sierah 
Purrâmâšärbivyehi 
Anarâšâi sierah lijjii ohtâvuođâst luándun já toos magareh amnâseh lijjii fiinnimist. Ko ulmuuh assii häärviht, te maaŋgâ ulmuu ohtâsiih sierâdmeh lijjii ucceeb ko tobbeen, kost ässeeh lijjii eenâb. Aldemuu ráánjá kuuvl saatij leđe koskâ vittâ teikâ love kilomeetterid. Sierâdemmaalih láá puáttâm meiddei säämi siärváduv ulguubeln, já aainâs-uv majebij aigij párnááh oppii škoovlâin sierâid, moh pottii stuorrâ maailmist. 
Luándust eellim adelij máhđulâšvuođâid maaŋgâláván sieráid. Kuárŋum, čierâstem, kaččâm, njuškom, piäittáástâllâm, muotâsuáti já muotâlonij rähtim lijjii luánduliih já älkkeeh. 
Sierâdmân váldoo malli rävis ulmui elimist já siämmást párnááh hárjáneh porgâđ pargovuovij náál. Tágáreh sierâdmeh láá njuárustem, tävgipissoin pääččim já veikâba kozzsäpligij leŋgim vuájánin. Párnááh läävejii meiddei pivdeđ vollâsáid, čolliđ taid já “salttiđ” čunnuiguin. 
Šiev njuárusteijee onnui áárvust rävis ulmui maailmist. Meiddei párnááh njuárustillii kuás čoorvijd, kuás nuubijd párnáid. Ohtâ suoppâinsierâ lâi taggaar, et sierâdeijee vuolgij sobijttáá savehijguin ovdániđ rađe mield nuuvt, et njuárustij čuoldân, äiđistuálpun jna. já keesij jieijâs ton luus, peestij suoppâin já valjij čuávvoo njuárustemmoolâ. Njuárustemrađe koolgâi valjiđ nuuvt, et ij karttâm orostiđ já joskâđ. 
Kaandah láá ain koškâm keeđgijd. Kišton lâi tárkká leggistem, teikâ tot et kii leggist olgoláá. Lippoin finnij keeđgi kirdeđ val olgoláá. Tom finnij nuuvt, et luoddij njyejilis suábi keeji, já ton suárán pieijui keđgi. Toin ko soivâlij, te keđgi pesittij já kiirdij kuhás. Nubbe lippomalli lâi čevđimäcci, moos pieijui keđgi. Leggisttijn koolgâi lyeštiđ määci nube keeji. 
Anarâšah láá laavim hiäibuđ, mut eres valdâlemsierâdmeh iä lamaš. Hiäibum ij lam kal mihheen kreikkalâš-roomalijd, mut iänááš sollâfäggidem. 
Tirppa lii sierâdem, mast sierrân lii miinii muorâpittáid, maid kalga časkeđ sobbijn já nuuvt finniđ moonnâđ monnii tiätu sajan.  
Sorjompäddi lii suuilâs, mast lii tuše ohtâ päddi, mii lii čoonnum muorâuáksán.  
Servisierâdmeh 
T. I. Itkonen čáálá motomijn leggistemsierâdmijn. Ohtâ lii lodástâllâm . Tast ohtâ leggist pálloin iärásijd. Tot, kiäs lii teividum, tohâlud jämmen. Taan sierâst puovtij meiddei pääččiđ possoolmáin uccâ kiäđgáá teikâ lode čalmekááká nubij njeigâ. Lodásteijee perttui saallâs, mut jis lodde huámmáš piärttojeijee, te tot “kirdel”, ige tom uážu pääččiđ.  
Nubbe sierâdem lii navrâs leggistem . Kyevtipeln pääđi, mii lii tuulâ alne, čokkáv kyehti ulmuu, kiäh kaškeh navrâsijd vuástáluvâi. Ko toh teivideh oohtân, te toh kaččeh páátán. Kopšâm navrâsijd ohtâ olmooš leggist ááimun. Kiäs naavrâs teivid, te tot uážžu tom purrâđ.  
Kumppi já puásui - sierâdmist ohtâ lâi kumppin, nubeh puásujin. Tom iä tovle vanhimeh laavim suovvâđ sierâdiđ, ko tot ennustij kumpij puáttim.  
Vällisierâdem lâi taggaar, et párnáin ohtâ lâi kaskoo viste, nubeh pirrâ. Välli keččâl čuolâstiđ nuubijd. Jis luhostuvá, te saalâs kalga älgiđ váálán reŋgân väldiđ nuubijd kiddâ. Tast puáhtá sooppâđ meiddei torvopääihist, kuus peessâm sierâdeijee välli ij uážu čuolâstiđ.  
Sierah 
Poccuu čuárvih láá älkkest finniimist sierâpuásujin. Taid puovtij veddiđ já eelliđ sirdemin, tego poccuid kuás-uv. Poccuu monnjâjyelgi kuálppihâš (kove) lii sierâpuásui, mut tot tohhee meiddei kiälkkán. Poccuu kozzâođđâmááh láá ulmuuh. Sierâpuásujin tohhejeh meiddei uccâ kiäđgááh, paccâheh já párkkupitáh. Párkku- já paaccâhpoccuid finnee saagijn juolgijd. Meiddei muorâpittáást puáhtá rähtiđ poccuid, moid láá vuollum vuolâttâsčuárvih. Peessist puáhtá čuoppâđ poccuid, moh pisoh čuožâd.  
Lode raddeest lii piksâ já kyevtsuáráág tähti, moh pyehtih leđe kuusah teikâ poccuuh.  
Muorâst já näähkist finnee nukkeid. Muorâäijihijguin puáhtá orniđ juvviist vuoijâmkišto. 
Puško uálgitähti leggistuvvoo lättei já iättoo: Ruŋk-runk, káránâs  . Kost kulij kyessi puátá? Kuus kulij täävti njune hámásâš čiehâ čáittá, te tobbeen kulij puátá kyessi.  
Skalideijee finnij nuuvt, et lode vääti tievâ pussui áimu. Tast šoodâi tego áimupállu, já ton siste toŋâs- já kuácceepittááh skalidii.  
Nukkemiäštár Nili-Aailâ, Aili  Mattus ráhtám nukeh moonnâm ihečyeđe pelimuddoost. 
Njellim škoovlâ uáppeeh tijmekooskâst. 
Táálááš anarâš sierah. 
Maassâd pajas 
© 2006 Sámi musea Siida & Anarâškielâ servi 
Heikki Mattus 
A.V. Koskimies 
Kirjálâsvuodâ luvâttâllâm 
Lesk-Ant Uulást puávtáččij ettâđ, et sun lâi 1900-lovo anarâškielâ äällim já muštâlemärbivyevi pioneer ađai oovdâstjottee. Elimis tááhust sun lâi uáli táválâš já vyeligâš anarâš, mut sun lâi čeppi čäälliđ sämikielân já suomâkielân, já sun meiddei pyereest maatij muštâliđ puohlágán mainâsijd. Sun čaalij sämikielân távjá Sabmelaš -loostân já suomâkielân Rovaniemi -loostân. Majemuid ivijdis sun vala kiergânij toimâđ Rovaniemi -loostâ äššialmajin. Toh ulmuuh, kiäh suu vala mušteh, eteh-uv, et tobbeen ij lamaš kuássin ahheev, kost Lesk-Ant Uulá lâi: suu mainâsijd lâi suotâs kuullâđ. Ko sun lâi čuuvtij kirjálâš olmooš já čeppi muštâliđ, te sun maŋgii tooimâi kielâtotkei kielâmiäštárin já anarâškielâ máttáátteijen sijjân – kuittâg jo T.I. Itkosâžân nuorâ almajin 1900-lovo aalgâst já maŋeláá Erkki Itkosâžân 1900-lovo pelimuddoost. Oskar Uula Morottaja šoodâi vyesimáánu 1. peeivi 1892 Njellimist. Suu vanhimeh Antti Hietajärvi, oovdiš Morottaja já oppeet maŋeláá Morottaja (13.5.1851 - 27.5.1919) já Riijtá Maatinieidâ Valle (10.7.1856 - 9.6.1912) uážžoin čiččâm pärnid: vittâ kaandâ já kyehti nieidâ. Kuulmâs sunnuu párnáin jammii nuorrân. Oskar Uulá lâi sunnuu viiđâd pärni. Uulá vanhimeh láin kievhis kuálásteijeeh, já nuuvtpâ párnááh viehâ tooláá karttii-uv vyelgiđ meddâl pääihist tiänáđ leeibis. Uulá vuolgij reŋguustâllâđ já juuđij táálust táálun. Ton ääigi Uulást ij lamaš kosten alnestis päikki, mut sun aasâi ain tobbeen, kost kuás-uv reŋguustâlâi. Sun išedij tálulijd päikkipargoin já tooimâi puásuikeččen. Uulá toovâi reŋguustâllâmmaađhijd meid– Na kiergânhân te vala tääl-uv saavâid kuullâđ! Ijhân tot toi savâiguim nuuvt huáppu lah! Lesk-Ant Uulá jaamij njuhčâmáánu 31. peeivi 1963. dei Taažâ pel, já tobbeen sun kuáhtái ennuv ulmuid já kuulâi sist ennuv saavâid já mainâsijd, moh oppeet lijjii vuáđđun suu jieijâs mainâsáid. Mainâsijdiskijn Uulá makkuuttij puoh taid ulmuid, kiäi kuvlân sun kuás-uv orostâlâi. Reŋguustâllâm lasseen Uulá jođettij poostâ Sulgušjáávrán ohtii ohhoost. Reŋguustâllâm tuálvui Uulá meiddei jieijâs eemeed Rivdul Aailâ, oovdiš Sarre, jieijâs suuvâst Mattus (š. 05.04.1881) kuuvl Sulgušjáávrán. Ailâ lâi pááccám leskân ive 1920, ko suu oovdiš käälis Mattii Saammâl lâi jáámmám espanjataavdân. Uulá vistig reŋguustâlâi Sulgušjäävrist motomijd aaigijd iššeed jäämmim maŋa, já kiđđuv 1926 sun naajâi táálu emedáin. Näävt sust šoodâi ečipeeli kuuđâ páárnán. Alnestis sust iä lamaš kuássin párnááh. Najâmis maŋa Lesk-Ant Uulá poorgâi enâmustáá päikkipargoid, kuálástij já piivdij riävskáid. Taan äigistis Lesk-Ant Uulá-rokke lii ettâm uápisulmuid, et lâi suotâs finniđ olssis pääihi, kost aassâđ. Sun lâi kustoo vaibâm kolgolâšelimân. Lesk-Ant Uulá lâi pääihist ereslágán ko eres ulmuigijn, muštâl suu nieidâpeeli Anna Harju: omâs ulmuigijn sun savâstâlâi ennuv, mut pääihist sun lâi ain uáli joskâd. Tehálumos äššin sust lâi talle päikkipargoi porgâm. Ko sun lâi lamaš jotemin já poođij páikkásis, te sun ij kuássin muštâlâm vistig saavâid mut esken talle ko kiinii poođij kolliistâllâđ, te talle sust mainâsčukke lekkâsij. Ko suu eemeed taan uđheest maidnii huámmášutij, te Uulá ain pahudistij:  
Čižetpeln Heikki Sarre, Erkki Itkonen, Inga Paadar, Katri Lahdenmäki, Elsa Kuuva já Uula Morottaja. 
Maassâd pajas 
© 2006 Sámi musea Siida & Anarâškielâ servi 
Sänivajâseh 
Šooŋâ ennustem 
Sierah 
Purrâmâšärbivyehi 
Anarâš eellimvyevi kovvejeh eellimkiäinuh, moh láá kuhes ovdáneme ääigi vuáhádum teehin hiäivulâžžân, já meiddei táiđu cevziđ luándust. Šoŋŋâdâh lii pieijâm tiätu raajijd elimân já eellimkiäinoid. Ko verdid määddib kuávloid, te kolmâ šoŋŋâdâh já uánihis šadoi šoddâmpaje räijejeh šadoi šoddâdem. Tavveen ordârääjist asâmist láá jieijâs iävtuh. Čuovis kesi-iijah juátkih pargopeeivi, mut skammâ vist keeppid pargomáhđulâšvuođâid. Čuovis ääigi kalga leđe iäljár, tälvikyevdil ääigi lii oppeet tile uáccáábeht eelliđ. Liijká meiddei skammân já sevŋâdin puáhtá porgâđ maidmaid-uv pargoid. Puásuialmai puovtij sevŋâdin-uv veikkâba njuovvâđ poccuu. Skammâ ij sämmilijd tiäddâm, nuuvt tego mäddin puáttâm ulmuid. 
Ovddii ääigist anarâš eellimvyehi lâi táválávt tálutoollâm, mast puovtij toollâđ poccuid, käärji já eennâmtuálu, lâi miäcástem, kuálástem já muorjim. Taah eellimkiäinuh lijjii čovgâ ohtâvuođâst iveaigijd. Anarâšah läävejii maaŋgah varriistâllâđ , kiđđuv kesipááikán já čohčuv tälvipááikán. Anarâšâi eellim lâi čovgâ ohtâvuođâst luándun. Puoh pargoin lâi jieijâs äigi. Pargo koolgâi porguđ talle ko lâi rievtis äigi ivveest já vuovâs jergâ. Ovdâmerkkân jävildiđ puovtij tuše sovđâšoŋŋân teikâ miärkkán. Liijkás njuoskâ šoŋŋân teikâ koškádâhhân tot ij luhostum. Äigi lâi tehálâš joba kamuvsuoinij čuoppâmist. Meiddei iho koolgâi leđe vaalmâš vyelgiđ paargon. Ovdâmerkkân iiŋŋâm hooššijd puovtij raaijâđ tuše ijjâkääsi ääigi. Eres aigij kavnui meiddei ain pargo, muorrim, tuoijum jna. Puásuituálust kyeddid, pálgádâh, porge, roovvâd jna. lijjii ääigih, moh meridii pargoid.  
Áárvuh 
Anarâšâin lijjii áárvuh já täävih, moh iä lam kal kuussân čaallum, mut maid koolgâi tiettiđ iälustmist já koskâvuođâin eres ulmuid. Luándu kevttimist, nuuvt tego jävilenâmijn, kuáláástmist teikkâ lyemečuággimist lijjii tálui kooskâst merkkiihánnáá rääjih, main ij lam vaarâ ain ubâ sárnumáingin sooppum, mut moi paijeel ij lam pyeri moonnâđ. 
Anarâšâi koskâvuođâst lâi áárvustoonnum olmooš, kote piergij pyereest luándust, taaiđij meeccist. Taggaar olmooš lii taiđiš . Pivdo- já puásuipargotááiđuh lijjii teháliih. Koolgâi leđe päččee já njuárusteijee, skuttár. Kii tuubdâi ennuv vittáid, lâi pegâlmâs já áárvustoonnum. Mááinuh lâi meiddei sävris čyeigee já väzzee. Taah ääših annojii nuuvt tehálâžžân, et taid lâi kolgâđ pärnivuođâ rääjist ovdediđ, nuuvt tego tovle lâi luándulâš. Nuuvtpa vanhimeh távjá lijjii ton uáivilist, et ko páárnâš lii maŋgâ ive škoovlâst, te tast ij šoodâ innig rievtis puásuialmai. Tuoijumtáiđu já čiäppudâh mudoi-uv lâi ei. pelikyeimi valjiimist ävkkin. Nissoon koolgâi leđe porgiš, sijvuu, ruopsâd já juurbâs. Kälissaasâ lâi pyereeb, jis sun ij juuhâm ige spellâm. Pelikyeimisaasâ koolgâi leđe val šiev suuvâst.  
Puohâi ulmuiguin koolgâi iälustiđ olmoošlávt já sivâdávt. Ij kolgâm kiäinnân sárnuđ suámittemeht, pilkkediđ teikâ árvuttuššâđ. Läddlij kuáttá uáinuh lijjii kyevtlágáneh. Nube tááhust onnui áárvust om. čuovviittâs já jáválâšvuotâ, mut nube tááhust vist čyerbivuotâ sämmilijn tááiđuin adelij aartâ huánnuđ. Sämmilâšvuotâ onnui táválávt áárvust, já paiulmuin puohtii ettâđ, et sij toh láá rievtis sämmiliih. 
Täst čaallum ääših kovvejeh tile, mii lâi ovdil moottorääigi já tiätuteknâlâš ääigi, ovdil ko ulmuuh juttii kuhes poojijd škoovlâid. Táálááh anarâšah láá integristum pyereest tááláá, teknolooglâš siärvádâhân. Sämmilâš eellimvyehi já áárvuh iä liijká lah lappum, kuittâg puohâin, pic toh vuáttojeh anarâšâin val tááláá ääigist-uv. 
Seurujavrij kesipäikki Njihenjargâ. 
Kuobžâ-Saammâl (Sammeli Morottaja) njuává pohccuu juolgijd. 
Koskâvuotâ luándun  
Maassâd pajas 
© 2006 Sámi musea Siida & Anarâškielâ servi 
Heikki Mattus 
A.V. Koskimies 
Kirjálâsvuodâ luvâttâllâm 
Márjá-Liisá lii šoddâm Aanaar Pärttihist porgemáánu 9. peeivi 1967. Suu eeči lâi Sammlii-Kaabi Eljis (Eljas Mujo) já enni lii Piätárii-Heendâ Heeihâ Elsa (js. Aikio, tááláš Väisänen). Suu eeči já äijih Heendâ-Heikkâ hevvânáin moottorkiälháin vyejedijn talle ko sun lâi neelji ihásâš. Tastmaŋa suoi enijnis orostâláin uánihissii ääigi Uccjuuvâst já Njuárgámist jeđe vuolgijn Kuuhmon, kost suu enni maŋadist naajâi uđđâsist. Vuáđuškoovlâ sun algâttij Pärttihist ive 1974, joođhij Uccjuuvâst já Njuárgámist já loppâuási škoovlâ sun vaazij Kuhmoost. Pajeuáppen sun čaalij Kuhmo luvâttuvâst kiđđuv 1986. Ollâopâttuv oopâ Márjá-Liisá juuđij Oulust já sun čaalij filosofia maisterân njuhčâmáánu 25. peeivi 1992. Siämmáá ive juovlâmáánust suoi varrijn kálláinis Hollaandin. Márjá-Liisá lii-uv vuossâmuš anarâš maister já enâmustáá oopâ jottáám anarâš. Tutkos uássin sun raahtij uálgilaudatur anarâškielâ deverbaal substatiijvâin. Filosofia lisensiaattân sun valmâštui ive 2001 já lisensiaatpargo kieđâvušâi kyevtistaavvâl orjâlâškielâ -mi- já anarâškielâ kyevtistaavvâl -mi- já -me- nominijd já toi álgupuáttim. Sun lii tääl čälimin tuáhtár náguskirje anarâškielâ šlajânomâttâsâin, moh kieđâvušeh kuobbârijd, šaddoid já luudijd. Sun lii meiddei finnim anarâškielâ ollâopâttuv kiellân nuuvt, et lii vuávám 15 oppâoho oppâmere västideijee approbatur-oopâ siskáldâs ja meiddei máttááttâm ton mield. Motomeh uáppeeh láá jo finnim approbaturtutkos anarâškielâst. Juurdân lii pieijâđ puátteevuođâst joton anarâškielâ ollâopâttâhmáttááttâs. Merhâšittee äšši Márjá-Liisást lii tot, et sun lii pastam siäiludiđ já ovdediđ anarâškielâ kukken anarâš pirrâsist, ko lii aassâm Kuhmoost, Oulust já Hollaandist. Säämi Instituut mieđettij Márjá-Liisán Israel Ruong stipendi, mii mieđettuvvoo nuorâ sämikielâ totkei. Stipendi keigij sunjin roovvâdmáánu 26. peeivi 1999 Kuovdâkiäinust suu kuhesáigásâš máttáátteijee já ustev filosofia tuávtir Tuomas Magga. Ton lasseen, et sun lii nuorâ kielâtotkee, sun lii meiddei vuossâmuš anarâš, kote totká jieijâs kielâ. Veikkâ sun lii-uv servâm máinuhis olmoošjuávhun, mast láá tagareh kielâtotkeeh ko M.A. Castren, A.V. Koskimies, A. Andelin, Elias Lönnrot, A.J. Sjögren, Frans Äimä, T.I. Itkonen já Erkki Itkonen, spiekâst sun taan kielâtotkeejuávhust ton-uv tááhust, et sun lii jieš sämmilâš já anarâš. Nuuvtpa sust lii-uv ereslágán perspektijvâ já uáinu aššijd, ko mii lâi máinuhis kielâtotkeeuámikkâsâin. 
Márjá-Liisá áásá tááláá ääigist Hollaandist já suu perrui kuleh hollandlâš kállá Henkjan lasseen kyehti nieidii, Sofia (š. 1996) já Ester Anne (š. 2004), kiäid sun sárnu pääihist anarâškielâ. Kirjáliih pargoh já tutkâmušah: - Toimâttâm vijđes Anarâškielâ sänikirje , mast sun lii kiävttâm vuáđđun Erkki Itkos sänikirje Inarilappisches Wörterbuch, sehe Pekka Sammallahti já Matti Morottaja Säämi-Suomâ sänikirje. Kirje lii val kietâčaalân. - Ráhtâm kirje Anarâškielâ kielâoppâ , mii lii val kietâčaalân. - Jurgâlâm anarâškielân párnái katkismus Sun ana mist huolâ ive 1991 - Jurgâlâm anarâškielân Evaŋgelium Matteus mield ive 1995. - Jurgâlâm anarâškielân pirâsoppâkirje Luándukirje ive 2003. - Jurgâlâm já toimâttâm anarâškielân Kirkkokietâkirje , mii lii val kietâčaalân. - Jurgâlâm já toimâttâm Kirholij toimâttâsâi kirje , mii lii val kietâčaalân. - Čáállâm novellijd Anarâš-loostân. - Čáállám anarâškielâ kyeskee tieđâlijd artikkelijd jieškote-uvlágán olgosadalduvváid.  
Kaabi   Eljis Márjá-Liisá, Marja-Liisa Olthuis Suomâ evangellâš-luterilâš kirho kirholij   toimâttâsâi -kirje almostittem- tilálâšvuođâst Avveel servikoddesalist ive   2005. 
Maassâd pajas 
© 2006 Sámi musea Siida & Anarâškielâ servi 
Meccihaldâttâs uárnee porgemáánust Čevetjäävrist jo kuálmád keerdi sämikielâlii elleekoveleeirâ. Leeirâst uápásmuveh kuávlu luándun já kulttuurân já rähtih tiäđust-uv elleekuuvijd. Elleekoveleirâ tuálloo 10.-12.8. Čevetjäävrist. Ive 2015 teeman leeirâst lii nuorttâlâškulttuur. 
Tiervâpuáttim láá nuuvt sämikuávlust ko eres-uv kuávlust Suomâ ässee päärnih. Leeirâ ääigi uápásmuveh pargopáájáin eres lasseen jävrikuáláástmân viermijguin, nuorttâlâškulttuurân já nuorttâlâšâi historján sehe elleekove rähtimân. Päärnih peesih jiejah čäälliđ já čaittâliđ elleekuuvijn. Elleekuuvijd čäittih Yle Säämi sämikielâlii Unna Junná –párnáiohjelmist já lasseen rähtih uánihisfiilmâid Meccihaldâttâs jieijâs kiävtun. 
Leeirâst toimâ uárnejuvvoo anarâškielân, nuorttâlâškielân já tavesämikielân. Leeirâst lii saje ohtsis 20 päärni várás: anarâš- já nuorttâlâškielâliih päärnih šiettih fáárun kuttâ jieškote-uv já tavesämikielâliih käävci pärnid. Soojijd tevdih almottâttâmoornigist já jis mottoom kielâ uásild puoh sajeh iä tiävá, peesih värisaajeest leijee ereskielâliih päärnih fáárun. Čevetjáávrán uárnejuvvoo sáttu sehe Avveel ete Ucjuv kuávlust. Leirâ lii uásálisteid aaibâs nuuvtá. 
Almottâttâm leeirân lii álgám já tot nohá 31.7. Leeirân kalga almottâttâđ šleđgâpostáin já saavâst kalga mainâšiđ päärni noomâ, ave, kielâ sehe huolâtteijee ohtâvuođâtiäđuid. Almottâttâm lii čannee. Almottâttâm ulmuid vuolgâtteh täärhib almottâttâmluámáttuv já leeirâ ohjelm. Maassâdkesimist noonâ sujâttáá 3.8. maŋa váldoo 50 € maassâdkeessimmáksu. 
Tiervâpuáttim Čevetjáávrán uápásmuđ luándun, kulttuurân já elleekoverähtimân! 
Lasetiäđuh leeirâst: Ida Ikonen, ida.ikonen(at)metsa.fi teikâ Pentti Pieski, pentti.pieski(a)metsa.fi 
Siidast Suomâ 100 – Luándupeeivij 2017 algâttem oovtâst Sämmilij aalmuglâšpeeivijn 
Aili Mattus – anarâš nukkemiäštár 
Aili Mattus – anarâš nukkemiäštár 
Siijdâst lehâstuvvoo 12.9.2016 čáitálmâs, mii lii áávus 31.3.2017 räi. Čáitálmâs muštâl anarâš Aili Mattus elimist já kietâtuojijn. Ailâ já nukeh -čáitálmâssáin Sämimuseo Sijdâ haalijd luptiđ uáinusân sämmilâš nissoon já nisonij tááiđuid. 
Nili-Ailâ, Nyere Juhháán Ailâ, Aili Mattus lâi tobdos kuáimáávuođâs, tuoijumtááiđus já lávlumis keežild. Pegâlmâs sust kuittâg šoodâi nukeidis áánsust. Tääl nukeh láá vuossâmuu keerdi ulmui uáinimnáál Sämimuseo čáitálmâsâst "Ailâ já nukeh". 
– Mij lep Sämimuseo Siijdâst halijdâm kunnijâttâđ maaŋgâpiälásii tuáijojeijee, nukkemiäštár Aili Mattus, nurâmáin čáitálmâsân suu rähtim nukkeid já eres tuojijdis. Siämmást peesâim luptiđ uáinusân sämmilâš nissoon, kovvee amanuenssâ Áile Aikio čáitálmâs vuolgâsoojijd. 
Eromâš äšši Aailâ nukkein lâi toi máccuhij já káárvui uccâtärhisvuotâ já et Ailâ raahtij máccuhij lasseen meid eidusâš nuke jieš. Aailâ čeppivuotâ puátá-uv uáinusân eromâšávt nukei luándunálásijn ooivijn. Toi kejâstâh ij lah šoddâm sattummield, pic Ailâ vuolâi iänááš nukkeid jieijâs já kállás nálásâžžân. Skeŋkkân mannee nukkeid Ailâ viigâi uážžuđ puáttee omâsteijee nääli. 
Ailâ já nukeh -čáitálmâsâst láá uánimnáál nukeh Sämimuseo Siijdâ čuágálduvâin, mut čáitálmâsân láá finnejum nukeh luoihâsin já kietâtuojijd še ovtâskâs ulmuin. Páihálâš anarâš siärvus lii-uv lamaš čoovdâ čáitálmâs luhostumán. 
– Aailâ tubdâm ulmui iše, tiäđuh já ravvuuh láá lamaš miijan mittedmettumeh čáitálmâs rähtimist. Sii pehti ožžum kove Aailâst olmožin já sii áánsust Aailâ pargoh láá uáinimnáál návt maaŋgâpiälásávt, kijttâl Aikio. 
Aailâ tuoijumtáiđu ij rájášum nukkeid pic sun maatij pivtâstiđ ulmuu ollásávt. Nukei lasseen čáitálmâsâst piäsá uápásmuđ anarâš mááccuhärbivuhán. Uáinimnáál láá sehe Aailâ jieijâs kuárrum sämimáccuheh já uđđâsub anarâš máccuháid kárvuttum paarâ. Sämimáccuheh muštâleh Aailâ maaŋgâpiälásâšvuođâst tuáijojeijen, mut adeleh ulmuid meid máhđulâšvuođâ viärdádâllâđ nukei máccuhijd anarâš mááccuholeslâšvuođáid. 
Ailâ já nukeh -čáitálmâs graafisâš kejâstuv lii toohâm Paarma Design Tytti Bräysy. Nukkevitriinij tuáhá Bräysy lii stellim jieijâs kuvvim kuuvijd Aanaar enâduvâin. Kuuvij enâduvâi pehti nukeh láá macâttum maasâd pááikán, Aailâ kuátukuávlun. 
Ailâ já nukeh -čáitálmâs lii uáinimnáál Sämimuseo Siijdâst 12.9.2016–31.3.2017. 
Lasetiäđuh: amanueanssa Áile Aikio, aile.aikio@samimuseum.fi, 040 640 2606 
Siidast Suomâ 100 – Luándupeeivij 2017 algâttem oovtâst Sämmilij aalmuglâšpeeivijn 
Aili Mattus – anarâš nukkemiäštár 
Čäällimvyevih 
Kielâ já identiteet 
Mainâstemärbivyehi 
Kirjálâšvuotâ 
Almostittum kirjálâšvuotâ 
Vuoiŋâlâš kirjálâšvuotâ  
Vuoiŋâlâš kiirjijn puárásumos lii “ Anar sämi kiela aapis kirje ”, mon lii toimâttâm Aanaar oovdiš kirkkohiärrá Edvard Wilhelm Borg ive 1857. Siämmáá kirje lahtosin lii meiddei Doktor Martti Lutherus Ucca Katkismus.  
Ive 1902 almostui “ Katkismus ”, mon lâi jurgâlâm Aanaar tallaš kirkkohiärrá Lauri Itkonen. Nelji ive maŋeláá ađai ive 1906 almostui “ Ráámmát Historja ”, mon lâi čáállám F. W. Sundell já Jurgâlâm anarâškielân Lauri Itkonen.  
Ive 1937 almostui J. C. Ryle čáállám já Lauri Itkosii Anarâškielân jurgâlem 11-sijđosâš kirjááš “ Oađáh-uv tun ?”.  
“ Piättár Vuossâmuš kirje ” Matti Morottaja anarâškieljurgâlâssân almostui ive 1973. Ive 1991 tast almostui jienâkirje Aanaar servikode kuástádâssân já kasettân ton luuvâi Ilmari Mattus.  
Aanaar servikode almostittem kirjááš “ Kirhokeällu ” almostui ive 1974.  
Aanaar servikode almostittem já Antero Niva toimâttem “ Ucca salmakirjááš ” almostui ive 1975.  
“ Evankelium Johannes mield ” almostui ive 1980. Tom lii jurgâlâm Kiuruvesi oovdiš kirkkohiärrá, ruáváást Viljo Porkola. Taan siämmáá jurgâlusâst almostui jienâkirje Aanaar servikode kuástádâssân ive 1991, mon luuvâi jienâpáádán Ilmari Mattus.  
Vesa Junttila čáállim já Marja-Liisa Mujo anarâškielân jurgâlem párnái katkismus “ Sun ana mist huola ”. Kirje almostui ive 1991.  
Kirho kuávdášruttârááju almostittem 160-sijđosâš “ Salmâkirje ” almostui ive 1993. Anarâškielâlâš salmâkirjekomitean kullojii ruávásteh Antero Niva já Viljo Porkola, sehe äššitobdeejesânin Ella Sarre já Elsa Väisänen. Ko Väisäsen kuođij komiteapargo te sajan poođij Ilmari Mattus. Kirjeest lii Kirholij toimâttâsâi lasseen pyeccee lunne eellim.  
“ Sámi Juovllat ” -nommâsâš juovlâloostâst láá jyehi numerist muáddi anarâškielâlii čalluu.  
Suomâ Pipliaseervi kuástidem já Marja Liisa Olthuis anarâškielân jurgâlem “ Evaŋgelium Matteus mield ” almostui ive 1995.  
“ Kirholij toimâttâsâi kirje ”, mon jurgâlij anarâškielân Marja-Liisa Olthuis. Almostittemjuhle tollui porgemáánust 2005.  
Kielâ já sänikirjeh  
Avvees peeleest puárásumos kirje, tâi artikkel lii Elias Lönnrot “ Enare-Lappischen Dialekt ”, mii lii almostum ive 1854. Kirje lii jiešalnees čaallum sääksi kielân, veikkâ tast lii-uv anarâškielâ viehâ ennuu. Nomâlávt sujâttemoppâ, ceelhâráhtusoppâ já sänilisto. Kirje oro lemin uási stuárráb kirjeest, ko sijđoloho álgá numerist 133.  
Ive 1918 almostui sääksikielâlâš Frans Äimä toimâttem jienâdâhoppâkirje “ Phonetik und lautlehre des Inarilappischen ”  
Matti Morottaja já Pekka Sammallahti toimâttem sänikirje “ Suoma-säämi-suoma škovlasänilisto ” almostui ive 1982.  
Matti Morottaja já Pekka Sammallahti toimâttem sänikirje “ Suoma-säämi-suoma škovlasänikirje ” almostui ive 1983.  
Akateemikko Erkki Itkosii nuurrâm já Lea Laitisii toimâttem vijđes neeljiuásásâš sänikirje, “ Inarilappisches Wörterbuch ”. Kirje kulmâ uási láá sänikirjeuásih, main uuccâmsäänih láá anarâškielân já čielgiittâsah sääksi kielân. Niäljád uásist láá sujâttemovdâmeerhah.  
Pekka Sammallahti já Matti Morottaja nuurrâm já Girjegiisa almostittem “ Säämi-suomâ sänikirje ”, mii valmâštui ive 1993. Kirjeest láá paijeel 8000 uuccâmsäännid, sehe sujâttemovdâmeerhah.  
Marja-Liisa Olthuis vijđes, suullân 30 000 säännid sistetuállee “ Anarâškielâ sänikirje ”, mast iskâdempittá almostui 2006. Sämitigge, oppâmateriaalkuávdáš.  
Maassâd pajas 
Čaabâkirjálâšvuotâ  
“ Inarinlappalaista kansantietoutta ” kirje almostui vuossâmuu teddilâssân já foneetlâš pustavijguin ive 1918 já uđđâsisteddilâssân, sehe Erkki Itkosii čäällimvuovvijn 60 ihheed maŋeláá ađai ive 1978. Kirjeest láá mainâseh sehe suomâ- já anarâškielân paldâlâs siijđoin. Kirje vuáđuduvá A. V. Koskimies ive 1886 nuurrâm materiaalân, mon T.I. Itkonen lii jurgâlâm suomâkielân.  
Orjâlâškielâlâš kirjálâšvuođâ antologia “ Skabmatolak ” (Skammâtuulah), almostui ive 1974. Tast lii anarâškielâlâlâš uási, mii lii čuákkejum ovdeláá almostum mainâsijn.  
Samuli Aikio toimâttem puáris mainâs mield “ Nieida kote šoodai kollekoalsin ”. Kirje lii orjâlâškielâst jurgâlâm anarâškielân Matti Morottaja.  
Rauna Paadar-Leivo čáállim párnáikirje “ Halstemjeegi noaidi ” almostui ive 1990.  
Ive 1992 almostui “ Inarinsaamelaisia kielennäytteitä – Aanaarkielâ čájttuzeh ”-nommâsâš 300-sijđosâš kirje, mast láá mainâseh nuuvt suomâ- ko anarâskielân-uv. Mainâseh láá čaallum paldâlâs sijđoid (suomâkielâlâš čižebpele já anarâškielâlâš uálgispele siijđon), vâi lohhee puávtáččij älkkeebeht viärdádâllâd saanijd. Materiaal lii nuurrâm Erkki Itkonen paddimmašináin ive 1952 Anarist já Lea Laitinen lii toimâttâm tom kirjálii háámán.  
Aune Vesa čáállim “ Uáináh-uv ” -nommâsâš tihtâkirje almostui ive 1992. Kirje lii anarâš- já orjâlâškielâlâš. Tast láá tiivtah já Martti Rikkosii kuvvim čapisvielgiskoveh.  
“ Sápmelaš ” -loostâst láá lamaš tyellittälli anarâskielâliih čalluuh ain ton rääjist, ko lostâ almostuuškuođij ađai ive 1932 rääjist. Višâlumos anarâščällee lâi “ Lesk-Aant Uulá ”, kote lâi Morottaja suhânomâstis. Eidu tääl  ij almostuu.  
“ Anarâš ” -lostâ almostuuškuođij meriáigásávt ive 1988 rääjist já tast oovdâs tast láá lamaš mainâseh, jotkâmainâseh, muštâlusah, novelleh, párnái jieijâs čäällim já sárgum párnáimainâseh, sehe tiivtah já reportaasih. Ive 1996 rääjist almostuuškuođij Anarâš-loostâ numerin meiddei “ Anarâš kalender ”. Loostâ almostit Anarâškielâ servi ry, mon päikkikieldâ lii Aanaar kieldâ.  
Ive 1992 almostui jienâkirje “ Sigá maainâs ”, mon toimâttij já luuvâi Matti Morottaja. Mainâseh láá čuákkejum Inarinlappalaista kansantietoutta -kirjeest.  
Siämmáá ive almostui nubbe jienâkirje “ Vuossâmuš škovlâčohčâ ”, mon lii luuhâm páádán muštâlus čällee Ilmari Mattus. Taat muštâlus lii lamaš jotkâmuštâlussân Anarâš-loostâst ton jyehi numerist ive 1988 rääjist. Jienâkirjest láá kyehti kasseet.  
Kirsti Palto čáállim já Matti Morottaja anarâškielân jurgâlem párnáikirje “ Tivgâ ” almostui ive 1994. Kirje lii vuossâmuš Anarâškielâ servi ry. kuástádâs, mii maainâst Mikko-kaandá já vállá ustevvuođâst.  
Aune Kuuva čáállim párnáikirje “ Tuálu faŋgâ ” almostui ive 1994. Kirjeest láá čuovâkovvejeijee Martti Rikkosii koveh.  
Tekstâkirje “ Sigá maainâs ” almostui Matti Morottaja toimâttâssân ive 1995.  
Veikko Holmberg čálusin, Marja Helander kuviittâssân, Matti Morottajan anarâškielâ jurgâlâssân já Davvi Girji Os. kuástádâssân “ Tuuru-kuobžâ ” almostui ive 1995.  
Ive 1996 almostui 204-sijđosâš Ilmari Mattus čáállim dokumentroomaan “ Čovčjäävrist Kaamâsân Syysjärveltä Kaamaseen ”, mii lii čaallum anarâškielân já suomâkielân.  
Skammâmáánu loopâst 1996 almostui Iisakki Mattus čáállim kirje “ Eellimpäälgis ”. Kirje lii kuástidâm Anarâškielâ servi ry. Tornion Kirjapaino Ky 1996, 104 s.  
Njuhčâmáánust 1997 almostui Matti Morottaja toimâttem 211-sijđosâš anarâškielâlâš antologia “ Tovlááh mainâseh ”. Kirje lii kuástidâm Anarâškielâ servi ry. já tast láá maŋgâ mainâsteijee. Tot lii čuákkejum uásild kirje toimâtteijee iivij 1968-70 toohâm paddiimijn. Kälden láá kevttum meiddei Erkki Itkosii materiaal vuáđuld čuákkejum “Aanaarkiela čáijttuzeh”, mon lii toimâttâm Lea Laitinen, sehe Sápmelaš-já Anarâš-loostâin ovdeláá almostum čalluih.  
Petter Morottaja čáállim já Martti Rikkosii kuvvim párnáikirje “ Riävská nieidâ ” almostui 1990-lovo aalgâkeččin. Anarâškielâ servi ry. 22 s.  
Petter Morottaja čáállim já Martti Rikkosii kuvvim nuorâikirje “ Suábi maainâs ” almostui ive 1991. Anarâškielâ servi ry, 77 s.  
Antoine de Saint-Exupéry čáállim já Iisakki Mattus anarâškielân jurgâlem LE PETIT PRINCE “ Uccâ priinsâš ” almostui 1990-lovo pelimuddoost. Sämitigge, 95 s.  
Iisakki Mattus anarâškielân jurgâlem “ Kollepäddi ”, mii lii jurgâlum Shamaanisiskot-nommâsâš kirjeest, almostui ive 2001. Jurgâlem tábáhtui ive 1996. Sämitigge, 160 s.  
Rauna Kuokkasii toimâttem orjâlâškielâlâš antologia “ Juoga mii geasuha ”, mast láá anarâškielâlâš tevstâi lasseen čalluuh orjâlâškielân, nuorttâlâškielân já tárukielân. Davvi Girji OS, 2001.  
Pekka Sammallahti toimâttem anarâškielâlâš antologia “ Javrij jieŋah parguu ”, mast čielgiittâsah láá orjâlâškielân. Kirje lii čuákkejum Anarâš-loostâ čalluin, Säämi Radio anarâškielâ vuolgâttâsâin, sehe Tovlááh mainâseh -kirjeest. Kirje lii uáivildum orjâlâškielâlâš anarâškielâ uáppeid. ProPrint Raahen Kirjapaino Oy 2004, 152 s.  
Matti Morottaja já Ilmari Mattus toimâttem 305-sijđosâš nooveelčuágáldâh “ Kyelisieidi maccâm já eres novelleh ” almostui juovláid 2005. Čälleeh láá puohnâssân 14 já äigikoskâ, mast antologia maainâst, lii 500 ihheed. Anarâškielâ servi ry. Njobžâvääri pessijâšmarkkâneh . Párnáikirje, mon lii čáállám Marja-Liisa Olthuis já kuvvim Petra Kuuva. Sämitigge 2006, 48 s.  
Oppâkirjeh  
– Sämikielâ vieres kiellân vuáđuškoovlâst . 4-uásásâš oppâkirje, mon niäljád uási valmâštui Matti Morottaja jurgâlâssân orjâlâškielâst ive 1981 já loopah 1 – 3 uási Iisak Mattus jurgâlâssân ive 1988.  
– Kaiccâ . Luuhâmkirjááš, mon lii čáállám Ellen Marit Guttorm. Tom lii orjâlâškielâst anarâškielân jurgâlâm Kaarina Mattus. Aanaar kieldâ 1983, 14 s.  
– Maa eälu kuvlan . Luuhâmkirjááš, mon lii čáállám Inger Seierstad. Tom lii orjâlâškielâst anarâškielân jurgâlâm Veijo Paltto. Škovlâhaldâttâs 1983, 24 s.  
– Máárjá . Luuhâmkirjááš, mon lii čáállám Marit Guttorm já orjâlâškielâst anarâškielân jurgâlâm Kaarina Mattus. Aanaar kieldâ 1983, 27 s.  
– Puolašpeivi . Luuhâmkirjááš, mon lii čáállám Dagny Skals já orjâlâškielâst anarâškielân jurgâlâm Kaarina Mattus. Kirjááš almostui ive 1983.  
– Máátáh-uv? Sonja Guttorm LUKO-pittáspellâkirjááš, mon lii orjâlâškielâst anarâškielân jurgâlâm Kaarina Mattus.  
– Čoavdi eenikiela 1. celkkuuh . Anneli Pikkasii kirjeest orjâlâškielân jurgâlâm Seija Guttorm, mast anarâškielân jurgâlâm Kaarina Mattus. Škovlâhaldâttâs 1984, 32 s.  
– Čoavdi eenikiela 2. celkkuuh . Anneli Pikkasii kirjeest orjâlâškielân jurgâlâm Seija Guttorm, mast anarâškielân jurgâlâm Kaarina Mattus. Škovlâhaldâttâs 1985, 32 s.  
– Viiđas . Luuhâmkirje, mon lii čáállám Ellen Marit Guttorm já orjâlâškielâst anarâškielân jurgâlâm Kaarina Mattus. Škovlâhaldâttâs 1985, 81 s.  
– Ánná já Jovnâ . Luuhâmkirjááš, mon lii čáállám Matti Morottaja já kuvvim Ilmari Mattus. Škovlâhaldâttâs 1985, 29 s.  
– Ánná já Jovnâ kyelipiivdost . Luuhâmkirjááš, mon lii čáállám Veikko Aikio já kuvvim Ilmari Mattus. Škovlâhaldâttâs 1986, 50 s.  
– Ánna já Jovnâ poccui kuvlân . Luuhâmkirjááš, mon lii čáállám Matti Morottaja já kuvvim Ilmari Mattus. Škovlâhaldâttâs 1987, 22 s.  
– Piiččus . Párnái laavlâkirje anarâškielân já orjâlâškielân, mon lavlui saanijd já nuotâid lii ráhtám Aune Vesa, nuotâstâm Helena Hyvärinen já kuvvim, tuáijám já orjâlâškielân jurgâlâm Ilmari Mattus. Jorgaleaddji O/y 1987, 56 s.  
– Pirasoppa 1-2 . Kyevtiuásásâš Aanaar kieldâ pirâsoppâkirje, mon lii suomâkielâst jurgâlâm anarâškielân Matti Morottaja. Kirje lii almostum 1983.  
– Luuhamkirje 1 . Luuhâmkirje, mon lává čáállám Johan Jernsletten já Sverre Hatle já tom lii anarâškielân jurgâlâm Kaarina Mattus. Škovlâhaldâttâs, Staatâ teddilemkuávdáš 1987, 76 s.  
– Luuhamkirje 1, pargokirje . Pargokirje, mon lii orjâlâškielâst anarâškielân jurgâlâm Iisak Mattus. Škovlâhaldâttâs 1988, 55 s.  
– Kulmâ skipárâš . Kovelaavlâkirje, mon lii čáállám Kerttu Vuolab já orjâlâškielâst anarâškielân jurgâlâm Matti Morottaja ive 1989.  
– Aabis 2. Kiđđâaabis . Kirjá lává čáállám Helena Valkeapää, Seija Guttorm já kuvvim Aletta Ranttila. Orjâlâškielâst jurgâlâm já heiviittâm Iisak Mattus. Škovlâhaldâttâs, Staatâ teddilemkuávdáš, Helsig 1990, 134 s.  
– Kielâ Säämist . Kuulmâuásásâš oppâkirje, mon vuosmuu uásist láá hárjuttâsah, sehe kielâoppâ. Nubbe já kuálmád uási láá oppâkirjeh + pargokirjeh. Oppâkirjij ohtsâšsijđomeeri lii suullân 300 sijđod já pargokirjeh suullân 200 sijđod. Oppâkiirjijd já pargokiirjijd lii orjâlâškielâst anarâškielân jurgâlâm Iisak Mattus Kari Meløy kirjeest.  
– Uábbi . Ellen Marie Vars čáállim kirjááš, mon lává anarâškielân jurgâlâm Kaarina Mattus já Matti Morottaja. Laapi läänihaldâttâs 1994, 29 s.  
– Lamek . Kirjááš, mon lii čáállám Inger Haldis Halvari já anarâškielân jurgâlâm Iisak Mattus. Almostui 1994.  
– Ááhupiämmu . Luuhâmkirjááš, mon lii čáállám suomâkielân Marjatta Palismaa noomáin Ahkupiebmu , kuvvim Erkki Tanttu já orjâlâškielâst anarâškielân jurgâlâm Matti Morottaja. Laapi läänihaldâttâs 1995, Ykkös-Offset Oy, Vaasa, 31 s.  
– Čiivšâ čivgâ Čii . Luuhâmkirje, mon lii čáállám Inger Haldis Halvari já kuvvim Berit Marit Hætta. Laapi läänihaldâttâs, 25 s.  
– Sämikielâ – inarinsaamea vieraana kielenä . Pajetääsi oppâkirje + hárjuttâskirje, mon lii čáállám Marja-Liisa Olthuis. Sämitigge 1998, 167 s.  
– P yeri paaimân 2 . Vuáđuškoovlâ 2. luoka oskolduv oppâkirje, mon lii anarâškielân jurgâlâm Matti Morottaja. Almostui ive 2002.  
– Pyeri paaimân 3 . Vuáđuškoovlâ 3. luoka oskolduv oppâkirje, mon lii anarâškielân jurgâlâm Matti Morottaja. Almostui ive 2003.  
– Pyeri paaimân 3. Pargokirje . Pargokirje, mon lii jurgâlâm Matti Morottaja. Almostui ive 2003.  
– Luándukirje 1 . Pirâsoppâkirje, mon lii anarâškielân jurgâlâm Marja-Liisa Olthuis. Sämitigge, Tornion Kirjapaino Ky. 2003 143 s.  
– Luándukirje 2 . Pirâsoppâkirje, mon lii anarâškielân jurgâlâm Marja-Liisa Olthuis. Almostui j. 2003, 176 s.  
– Luándukirje 2. Pargokirje . Pargokirje, mon lii anarâškielân jurgâlâm Marja-Liisa Olthuis. Almostui ive 2003.  
"Anar sämi kiela aapiskirje" ive 1857, lahtosin Ucca  Katkismus. 
Ráámmáthistorjá ive 1906. 
Rauna Paadar Leivo párnáikirje Halstemjeegi noaidi. 
Anarâš-loostâ 10-ive juhlenummeer ive 1998. 
Anarâš-kalender almostuvá ihásávt. 
Piäkkáá Aavni (Aune Kuuva) párnáikirje "Tuálu fangâ", mon  lii kuvvim Martti Rikkonen. 
Kuobžâ-Saammâl Maati (Matti Morottaja) nuurrâm táválumoseh anarâškielâ  säänih. 
Anarâškielân jurgâlum pirâsoopâ oppâkirje. 
Maassâd pajas 
© 2006 Sámi musea Siida & Anarâškielâ servi 
Heikki Mattus 
A.V. Koskimies 
Kirjálâsvuodâ luvâttâllâm 
Erkki Esaias Itkonen šoodâi Anarist 26.6.1913 kirkkohiärrá Lauri Arvid Itkos perruu nuorâmussân. Anarist aassâm paasij kuittâg uánihâžžân: juo tast puáttee ive peerâ varrij Viihtin. Ko Itkonen čaalij pajeuáppen 17-ihásâžžân Lohjaast ive 1930, máttááttâlškuođij sun aalmugtivtâlâšvuođâtutkâm, suomâkielâ já syemmilâš-ugrilâš kielâtutkâm Helsig ollâopâttuvâst. Sun valmâštui filosofia kandidaattân ive 1933, mon maŋa sun poorgâi Suomen suku -nommâsâš tutkâmlájádâsâst Järvenpääst professor E.N. Setälä assistenttin. Ko Itkonen nágáttâlâi tuáhtárin ive 1939 tooimâi sun Helsig ollâopâttuvâst dosenttin. Iivij 1950 – 1956 koskâsâš ääigi sun lâi syemmilâš-ugrilâš kielâtutkâm paijeelmiärásâš professorin já iivij 1956 – 1963 koskâsâš ääigi eidusâš professor. Iivijd 1964 – 1983 Erkki Itkonen lâi Suomâ Akatemia jeessân. Erkki Itkonen tooimâi aktijvâlávt meiddei seervijn, el. Syemmilâš-ugrilâš Seervist (ovdâalmajin 1968 – 78) já Säämi Čuovviittâsseervist (saavâjođetteijen 1957 – 62). Sabmelaš-loostâ toimâtteijen sun lâi 1934 – 1950 koskâsâš ääigi. Totken Erkki Itkonen lâi ubâ 1900-lovo merhâšitteemus fennougrist. Sun olgosadelij stuorrâ mere uđđâ ovdedeijee tutkâmuš syemmilâš-ugrilâš kielâin, meiddei maaŋgâin jieškote-uv sämikielâin já sämikielâlâš kirjálâšvuođâst. Itkonen lâi tuše 26-ihásâš, ko sun nágáttâlâi ive 1939 – nuorttâsämikielâ (eromâšávt anarâš- já nuorttâlâškielâ) vokaalij šlajâlâš jiešvuovijn já olgosadelij ive 1946 jotkâuási, mii kieđâvušâi nuorttâkielâ muálkkáás pištemsysteem ráhtus já šoddâm. Tast maŋa sun vijđedij uáinu jienâduvâin kielâopâlâš haamijd já ceelhâoopân. Sun kieđâvušâi ovdâmerkkân duaali, verbâsujâttem já sajehamij historjá jieškote-uv syemmilâš-ugrilâš kielâin. Suu tobdosumoseh suomâkielâlâš kirjeh láá Kieli ja sen tutkimus (1966) sehe Suomen kielen etymologinen sanakirja I-VI (1955-1978) , mon toimâtteijeejuávkun sun kullui ubâ sänikirjepargo ääigi. Anarâškielâ lâi kuittâg Erkki Itkos kuhesáigásumos já rákkásumos tutkâmčuásáttâh, moin sun poorgâi 1930 -lovo rääjist kidâ 1990-lovo räi. Juo iivijn 1935 já 1936 sun nuurâi Anarist hämiopâlâš amnâstuv sehe sänivuárhá já algâttij ive 1950 systemaatlâš nuurrâm anarâškielâ sänikirje várás. Pargo puáđusin almostui 1986 – 1991 vijđes tieđâlâš sänikirje Inarilappisches Wörterbuch I-IV . Sänikirje várás Itkonen raahtij ortografia, mii lii ucánjáhháá täärhib ko tááláá ääigi kevttum čäällimvyehi já mii maainâst aainâs-uv moonnâm ihečyeđe algâpele kevttum kielâ já toi sierânâs suomânij jienâdâhjiešvuovijn. Kirje tuálá sistestis ohtsis aldasáid 6000 säniartikkelid. Tot vuáđuduvá 1880-lovvoost 1980-lovo räi nuurrum amnâstâhân, mast iánááš uási lii Erkki Itkos já suu muádilov anarâš kielâmiäštár pargo puáđus. Sist Aili Paadar išedij Itkosii sänikirjepargoost maŋeláá Helsigist vala 9 mánuppaje ääigi, siämmáá ko moodijd ohhoid meiddei Elsa Kuuva (tääl Valle) ive 1978, kuás amnâstâh majemuu keerdi tievâsmittui. Puohâin tergâdumos anarâš informant akateemikko Itkosâžân lâi eeppidhánnáá Lesk-Ant Uulá ađai Uula Morottaja (1892-1963), Sabmelaš-loostâ aktiijvâlâš čällee, kiäm Itkonen noobdij pyeremusâi sämmilâš kirječällei viärdásâžžân mainâsteijen. Uula Morottajain sun vaarâ peesâi-uv puoh aldemustáá anarâškulttuur puoh vuáđulumos jiešvuođâ. Keessiv 1952 Itkonen paddij Anarist kyehtnubáloh anarâššâd, kiäin maaŋgah lijjii mieldi meiddei sänikirjepargoost: Elsa Kuuva, Katri Lahdenmäki, Uula Morottaja, Jouni Musta, Maarit Musta, Iisakki Paadar, Inga Paadar, Pekka Paadar, Matti Saijets, Heikki Sare, Matti Vale já Juhan Matti Vale. Tai paddiittâsâi vuáđuld Itkonen valmâštij majemuu pargoos anarâškielâlâš kielâčáitusčuágálduv Aanaarkiela čájttuzeh (1992), mon savâstâlmijd sun meiddei jieš litteristij ađai miärhui pajas já jurgâlij suomâkielân.  
Erkki Itkonen jaamij vyesimáánu 28. peeivi 1992, tuse pelnub oho maŋeláá, ko sun lâi majemuu keerdi iällám pargosajestis já hyvástâllâm pargoskipárijdis. Sun lâi šoddâm anarâš pirrâsân já iäljárušâi anarâškielâ totken já tuárjon puustavlávt eeđân ubâ elimis ääigi. 
Akateemikoh   Martti Haavio já Erkki Itkonen professor Martti Rapola 75-ive čoddâmpeeivijn Sääksmäkist ive 1966. 
Maassâd pajas 
© 2006 Sámi musea Siida & Anarâškielâ servi 
Tyeji 
Mááccuh 
Muusik 
Anarâšmááccuh hervâttem siämmáásullâsâšvuotâ kávnoo enâmustáá Taažâ Varjâvuonâ já Suáđigil Vuáču sämimáccuhijn. Jođedijnis láá sämmiliih tuálvum jieijâs kulttuur jieškote-uv uásán sämikuávlu. Vaikuttâsah máccuhkulttuurân láá lamaš kuábbáá-uvpiälásiih. Anarâšah láá varrim Taažân, mii lii lamaš meiddei tergâdis kävppikyeimi. Nuorttâ-Aanaar kuávlust kiävttoo ain-uv tuše anarâšmallisâš mááccuh. Ton hervâttem lii jo-uv kevttee suuvâ tâi tuoivuu mield hervâttum, tegu Aanaarjäävri eres-uv kuávlui pirrâsijn lii lamaš vyehin. Máccuhijn tiättojeh páiháliih jiešvyevih já mááccuhkulttuur mield jieškote-uv kuávloid lii ovdánâm jieijâs hervâttemvyehi. Sämimááccuh kevttim ij lah kuássin potkânâm. Mááccuh lii lamaš ovdeláá argâpiivtâs, mut ton kevttimulme lii tááláá ääigist rievdâm . Anarâš aalmugmáccuhist lii šoddâm maaŋgâkiävttusâš juhle- já ovdâstempiivtâs, mon puáhtá ain-uv kevttiđ meiddei pargopivtâsin. Mááccuh lii aalmugpiivtâs, mii ärbivuáválávt kunnijât puárrás, mut ovdán uđđâ suhâpuolvâi mield. Sämimááccuh lii kielâ lasseen tergâdis uási anarâš identiteet. Iivneh já amnâseh   
Anarâšmááccuh vuáđuivne lii čappâd tâi tevkisčuovjâd, hervâttâsivnen ruopsâd, fiskâd já ruánáá. Ärbivuáválávt mááccuh lii koorrum leđđest, mut eres-uv kággáh kiävttojeh. Nissoon kesimááccuh lii pumbulist tâi mastnii eres materiaalin tohhejeijee kággást. Nissoon pihtâsáid kulá ärdeelijne já almaa siäpulâs siskiibel čevelijne. Tälvipivtâsin nissoon já almai lává kiävttám peeskâ , mii kuárroo vyesinaahkijn, mut kiälkkáhaalareh láá puáttám ärbivuáválii peeskâ argâkiävtu sajan. Lasseen ärdei alne kiävttoo lukkâ, amas peskâ njuoskâđ já tot tuálá lieggâs. Meid čevelijne kevttui luhháin já peskáin. Lukkâ kiävttoo meiddei sämimááccuh alne syeijin. Nisoneh iä keevti luuhâ peeskâ syeijin, pic stuorrâ ulloliijne. Kamâspidoh kuárrojeh poccuu kamâsijn. Almai kamâspidoi pajeuásih hervâttuvvojeh, mut nisonij kamâspidoi pajeuásih láá mááccuh vyelni čiähusist, et toh kuáđđojeh heervâthánnáá. Almaah kevttih meiddei šišnepuuvsâid ađai stiváid moi jyelgiuásih láá koorrum poccuu kamâsijn. Tälvikammun kiävttojeh poccuu kamâsijn koorrum sovskammuuh , moh kiässojeh juálgán vuodduiguin, meiddei kurekammuuh láá kiävtust. Poccuu kállunäähkist já kamâsijn kuárrojeh kálluheh. Poccuu kamâsijn ráhtojeh meiddei kamâskistuuh. Argâ- já pargokistuin iä lah hervâttâsah. Juhlekistuin láá hervâttâsah saavŋijn já ruoddâsijn. Kesikammuuh láá kuusâ- tâi poccuušišnečässiheh, moh vuáidojeh pikkâ-vuojâsiävuttâssáin jehhen kevttimulme mield. Čässiheh láá táválávt vuodâkammuuh. Eres káárvuh  Vuodduuh já puáhhááh čuáldojeh njuškomáin. Nisonijn já almain láá jieijâs kovoshäämih. Nisonij vuoddui kovoshäämih láá episymmetrisiih já almai symmetrisiih. Puáhhái kovosmaalih spiekâsteh kobdoduv peeleest, ko nisonij poovij lii keezzib ko almai poovij. Almaah kevttih meiddei nähkipuáhháá. Nissoon tälvikappeer lii vyesinähkikappeer tâi kamâskappeer. Kappeer hervâttuvvoo leđđeetiepijguin. Kesikaperin lii ruopsis leđđeekappeer. Almaa tälvikappeer lii čiehâkappeer, mast viergi já leđđeehervâttâsah maneh pirrâ uáivi. Tälvikappeer tievâdâssân láá uuvjah tâi eres tievâdâssân toháliih amnâseh. Kesikappeer lii koorrum tegu tälvikappeer mut lii viergittáá.  
Anarâš máccuheh 
Sovskammuuh ađai njuppâheh sehe sierâlágán olbehervâttâsah. 
Sämimááccuh kuárroo mittotiilámpargon. Tuáijár   Ella Sarre já ärbivuáválâš oovtkiärdánávt hervâttum almaa mááccuh. 
Maassâd pajas 
© 2006 Sámi musea Siida & Anarâškielâ servi 
Maiju Saijets 
maiju.saijets@samimuseum.fi 
SÄÄMI MAINÂSÄRBIVYEHI JÁ LUÁNDU UÁPISIN  
Siida uđđâ párnáičáitáldâh  Kieddikeejist lehâstuvvoo cuáŋuimáánust. Čáitáldâh lii mätki säämi párnáikulttuurân já tave kuávlu luándun. Sämimuseo já Tave-Laapi luándukuávdáá Siida oovtâst pyevtittum párnáičáitáldâh lii Siida skeŋkkâ čyeti-ihásâš Suomâ párnáid. Čáitáldâh kulá Suomâ 100 -tábáhtussáid.   
Kieddikeeči lii saje, kogopeht šiljo nohá já mecci álgá. Tobbeen áásá Kieddikeš-ákku já mätki mainâsij maailmân álgá. Kieddikeš-ákku uápist já joođeet koijâdeijee. Párnáičáitáldâh puáhtá oovdân sämipárnái eellim sii jieijâs uáinust. Tot lii suotâs saje, kost kávnoo toomâ já hure. 
Čáitáldâhân kuleh meiddei kulttuur já luándun kyeskee pajasšoddâdemmateriaaleh já pargopáájáh. Kieddikeejist páárnáš uáppá aiccâđ luánduimmâšijd, tot fáálá vuáđutiäđuid luándutiijpâin já máttát jotteeđ luándust nuuvt, et kuldâl já kunnijât tom.  Čáitáldâh lii Suomâ puoh kuulmâ sämikielân sehe suomâ- já eŋgâlâskielân. 
Kieddikeejist-párnáičáitáldâh lii uáinimnáál Siidast 7.4. 2017 - 8.4.2018. 
Lasetiäđuh:  
Maiju Saijets 
Proojeektpargee, Kieddikeejist-párnáičáitáldâh 
Puh +358 (0)40 576 3978 
maiju.saijets@samimuseum.fi 
Maiju Saijets 
maiju.saijets@samimuseum.fi 
Siidast Suomâ 100 – Luándupeeivij 2017 algâttem oovtâst Sämmilij aalmuglâšpeeivijn 
Aili Mattus – anarâš nukkemiäštár 
Heikki Mattus 
A.V. Koskimies 
Kirjálâšvuođâ luvâttâllâm 
Edvard Wilhelm Borg šoodâi Pasejuuvâst (Pyhäjoki) 6.1.1830, čaalij pajeuáppen 21.4.1851 já vihkui pappân Kuopiost 14.12.1853. Sun poođij Anarân 2.4.1856 hoittáđ Aanaar kappallâš koskâpaje särnideijee virge, nomâttui Aanaar kappallâžân 3.4.1857 já čođâlditij pastor tutkos 17.3.1858. Kappallâš virge lasseen sun hoittái Uccjuv kirkkohiärá sajasâšvuođâ, jeđe sirdâšui Uccjuuvâ kirkkohiärrán 2.2.1860. Uccjuuhân moonnâm maŋa sun tobbeenläddingis hoittái Aanaar kappallâš sajasâšvuođâ ive 1967 aalgâ räi, mon maŋa sun jieijâs ucâmuš maŋa peesâi Raahe Saloisten servikode sajasâškirkkohiärrán, nomâttui tobbeen ive 1868 kirkkohiärá viirgán, jeđe vala ruaváást viirgán Pieksämäki servikoddeest 1873. Sun tooimâi meiddei Aanaar – Uccjuuvâ virgálâš puákutteijen 29.4.1856 – 1.1.1867 koskâsâš ääigi. E.W. Borg lâi ton-uv tááhust merhâšittee olmooš, et sun lâi vuossâmuš olmooš maailmist, kote čođâlditij anarâškielâ tutkos já finnij  tuođâštus 20.2.1858 aanaarkielâ tááiđust professor Elias Lönnrotist. Siämmáálágán tuođâštus sun finnij meiddei orjâlâškielâ tááiđust 4.9.1860. Ereslasseen sun raahtij vistetavlu  (Avdâgâsvuođâ oppâ) mii teddilui Helsigist 1857. Tien tavlust ij lah tađe eenâb tiätu. Täst uáinip, et E.W. Borg lâi Säämist 11 ihheed, mon äigin sun kiergânij rähtiđ “Anar sämi kiela Aapis kirje” , mast láá siijđoh 93 já mii toolâi sistestis meiddei doktor Martti Lutherus “Ucca Katkismus” . Kirje teddilui Oulust 1859 já ton rähtimist sust lâi iššeen já kielâmiäštárin Heikki Mattus (Jormo-Hendrih, 1838 – 1926). “Aapis kirje” lii nubben puárásumos anarâškielâlâš olgosadaldâh já nuuvtko uáinip, te čäällimvyehi ij lah čuuvtijgin muttum pelnub čyeđe ive äigin. Já návt E.W. Borg čáálá algâsanijnis ive 1857:  
E.W. Borg vihkui vuossâmuu keerdi 20.4.1856 Hilma Johanna Malmbergijn, paasij leskân 10.4.1877 já naajâi uđđâsist 13.1.1878 kálgu-uámikkâsâs obbijn Wilhelmina Malmbergijn. Párnááh sust lijjii oovce, main kulmâ láá šoddâm Anarist, kulmâ Uccjuuvâst já loopah Raahest já Vaasast. Siämmáá ive ko sun varrij Uccjuuhân ađai 1860, jaamij suu Matti-kaandâš, kote hävdidui Aanaar Hävdieennâmsuollui. E.W. Borg čoskui  (Pase Vuáláppáá Täsnijuávhu Ritarin) 25.1.1868. Sun tooimâi meiddei Oulu lääni máddááosij kansaškovlâi tärhisteijen ivij 1.5.1868 – 1.4.1883 koskâsâš ääigi. E.W. Borg jaamij Oulust 13.1.1910 oho paijeel kähcilov ihásâžžân. 
Edvard Wilhelm Borg Ucjuv kirkkohiärrán. 
Maassâd pajas 
© 2006 Sámi musea Siida & Anarâškielâ servi 
Heikki Mattus 
A.V. Koskimies 
Kirjálâsvuodâ luvâttâllâm 
Vyesimáánu 21. peeivi 1947 šoodâi Helsigist kollečeppi Lars Sammallaahtin já kontturpargee Maire Sammallaahtin (s. Halén) kandâpärni, kote kastui eejis käimin. Pekka Lars Kalervo Sammallahti kiergânij väzziđ oovtâ ive aalmugškoovlâ ađai kansaškoovlâ, jeđe moonâi love ihán Helsingin Suomalainen yhteiskoulu -nommâsâš škoovlân, mii lâi nuuvt pehtil, et sun čaalij pajeuáppen ive 1965 kuuđáin laudaturijn. Tot lâi pyeremus puáđus tallaa ääigi já sun ana SYK stuorrâ áárvust vala onnáá peeivi-uv. Tast maŋa sun luvâškuođij Helsig ollâopâttuvâst já filosofia kandidaattân sun valmâštui ive 1971, filosofia lisensiaattân ive 1975 já tuáhtár náguskirje sun čaalij ive 1977, mut tuáhtár áárvu sun finnij eskân ive 2002, ko sun lâi jieš promoottorin Oulu tuáhtárpromootiost. Talle sun kočottâđâi vistig jieš vihkuđ tuáhtárân já eskin tast maŋa peesâi vihkâškyettiđ iärásijd. Ennis lâi tábáhtusâst uáli mielâst, ko puárásumos pärni viijmâg šoodâi tuáhtárin ton maŋa, ko lâi lamaš professorin niäljádâsihečyeđe. Helsig ollâopâttuv assistenttân sun lii toimâm 1968 – 1971, siämmáá ollâopâttuv totken 1972 – 1977, Oulu ollâopâttuv išeprofessorin 1977 – 1982 já majemustáá Oulu ollâopâttuv sämikielâ já sämmilâškulttuur professorin ive 1982 rääjist. Ton lasseen sun lii toimâm nubben professorin Säämi ollâškoovlâst Kuovdâkiäinust 1989 – 1996 já Tromsa ollâopâttuvâst 1993 rääjist onnáá räi. Maaŋgâi jieškote-uvlágán luáttámuštoimâi lasseen sun lii toimâm KOTUS ađai Päikkienâmij kielâi tutkâmkuávdáá stiivrâ jesânin 1985 – 1997, mon maŋa sun lii lamaš stiivrâ saavâjođetteijen ive 1997 rääjist. Sunjin mieđettui staatâ kirjálâšvuođâpalhâšume juo ive 1975 já staatâ tiäđujulgáštempalhâšume čuávvoo ive. Säämist Pekka Sammalahti eelij vuossmuu keerdi obijnis já ejijnis ive 1958 já talle sij ellii Anarist já Ucjuuvâst. Sun lâi talle 11 ihásâš já maatij juo mottoom sääni orjâlâškielâ. Muáddi ive maŋeláá ađai keesijd 1960 já 1961 sun lâi Vuáču alda Šapšâčielgist Šapšâ-Uulá kuvlân já juuđij meiddei puásuipargoin suu perruu mield Suálučielgist já eres-uv soojijn. Talle sun oopâi orjâlâškielâ váháš pyerebeht iänááš Uulást, mon maŋa sun lii-uv lamaš puoh keesijd tääbbin Säämist. Äigipaje 1962 – 63 sun lâi keesijd Oula Näkkäläjärvi reŋgân kolmihâšmittedempargoin Kittâlist, Suáđigilist, Suovâkuoškâst, sehe Kyelijäävrist ađai Sallaast já talle esken sun oopâi olmânáál sárnuđ orjâlâškielâ. Näkkäläjäävri Vuolli já Hejá-Antti láin suu máttáátteijeeh. Aanaar kielâ sun lâi kuullâm juo ive 1958 Stuorrâjäävri riddoost, mut ibbeerdškuođij tom mottoomnáálá eskin ive 1965 ko Kuobžâ-Saammâl Matti (Matti Morottaja) išádâlâi suu ton pálgá oolâ; sunnust lâi juurdâ čäälliđ aanaarkielâ kuursâ meiddei, mut suoi rahtijn tuše vittâ oppâtiijme já toh pápáreh-uv láá vissâ juo lappum. Ive 1965 sun nuurâi mestâ oles keesi päikkinoomâid Kietâkierrust já 1966 Njunnáás já Lismá peln. Lismáást sun orostâlâi oho ađai muáddi. Talle lâi luommimäigi já uási ääigist sun juuđij-uv ulmui mield luommiimin. Aanaar kielâin sun porgâškuođij eenâb ive 1982, ko sun šoodâi Oulu ollâopâttâhân sämikielâ já sämmilâškulttuur professorin. Siämmáá ive sun toolâi oovtâst Kuobžâ-Saammâl Mattijn vuossâmuu anarâškielâ kuursâ Avelist, mast lijjii nubáloh uásivälded. Tiet kurssâ adelij šiev vuáđu onnáá peeivi čälleid já maaŋgâs láá toh, kiäh čallii talle vuossâmuu keerdi jieijâs eenikielân. Mii puohâi pyereest tubdâm Sevtil-Piäkká sárnu uáli mielâstis anarâškielâ ain ko toos lii máhđulâšvuotâ já meiddei išádâl mielâstis anarâškielâ ovdedempargoost. Suu mielâst anarâškielâ lii nuuvt mokkáá, et maŋgii ferttee smietâstiđ, maht tuot ađai taat sääni sojágin. Sevtil-Piäkká osko-uv, et aanaarkielâ mokkáávuotâ lii hirmâd pyeri lekittâs dementia ađai kulhijdem vuástá, ko vuoiŋâšeh kalgeh tuođâst porgâđ tom sárnudijn. Pekka Sammallahti áásá tááláá ääigist Tiänuriddoost Veččâhist já suu kirjálâš ánsulisto lii uáli kukke; 104 jieškote-uvlágán olgosadalduhhâd, moin anarâškielâliih láá: - Säämi-suoma-säämi škovlasänikirje , mon sun lii toimâttâm oovtâst Matti Morottajain ive 1983 - Säämi-suomâ sänikirje , mon sun lii toimâttâm oovtâst Matti Morottajain ive 1993.  
Astoääigi sun jotá luándust mecci- já kyelipiivdost. 
Professor   Pekka Sammallahti meccireeisust. 
Maassâd pajas 
© 2006 Sámi musea Siida & Anarâškielâ servi 
Heikki Mattus 
A.V. Koskimies 
Kirjálâsvuodâ luvâttâllâm 
Vuossâmuš olmooš, kote lii vaikuttâm anarâš kirjálâšvuođâ šoddâmân lii Elias Lönnrot, ko ive 1854 almostui suu čäällim artikkel  kirjerááiđu Acta Societatis Scientiarum Fennicae, no 4 uássin, mon vaarâ kuástidij Suomen tiedeseura. Nuuvtpa suu mottoom tááhust puávtáččij-uv nabdeđ anarâš kirjekielâ eeččin siämmáá náálá ko Mikael Agricola nobdui suomâ kirjekielâ eečin. Elias Lönnrot nobdui meiddei nubben suomâ kirjekielâ eečin oovtâst Mikael Agricolain.  
Elias Lönnrot šoodâi Paikkar torppaast Sammatist 9.4.1802 pivtâskuárroo Fredrik Johan Lönnrot já kálgus Ulrika Wahlberg páárnášjuávhu niäljádin kandân ađai koskâmužžân pärnin. Tallaa ääigist ij lamaš älkkee finniđ škovliittâs, mutâ äŋgiris luuhâmhalui keežild já suu piälušteijei áánsust tot Lönnrotist luhostui. Sun vaazij puárásumos viljâs Henrik Johan torjuin Tammisaari pedagogio 1814 - 1815 já Tuurgu katedraalškoovlâ 1816 - 1818. Oopah kuittâg koskâlduvvojii koskâpuddâsávt ruttâvänivuotân. Opâidis ruttâdmân uáppeeh ađai teinih juttii kerjidmin já čoggii purrâmâšveerkijd, valje já ruuđâ meiddei lávlumáin. Ääigis pivtâskuárron-uv siijdâid jottáám Lönnrot peesâi uáppen Porvoo luvâttâhhân 20.3.1820, mutâ juo cuáŋuimáánu aalgâst sun iäránij škoovlâst já vuolgij Hämeláánnan, ko finnij tobbeen apteekuáppeesaje. 
Ovtâskâsulmui stivrimvuálážin Lönnrotist šoodâi kuittâg pajeuáppee já sun merkkejui Tuurgu akatemia matrikkelân 11.10.1822. Uáppeeskipárin lijjii ovdâmerkkân J. L. Runeberg já J. V. Snellman. Aldasááid viiđâ ive opâi maŋa Lönnrot čođâlditij filosofia kandidaat tutkoos kesimáánust 1827. Maisternággus fáddán lâi tovlái syemmilij imelin toollâm Väinämöinen. Fáádá sun lâi finnim professor Reinhold von Beckerist, kote lâi arkkiatrâ J. A. Törngren hyelkki. Ive 1824 rääjist Lönnrot lâi toimâm keesijd päikkimáttáátteijen tallaa kirurgisâš já párnáápestimoopâ professor J. A. Törngren (1772 - 1859) omâstem Lauko kärdinist Vesilahtist. Tuurgu pyellim maŋa sun vietij Laukost täälvi 1828 já rahttâđâi vuossâmuu nuurrâmmátkásis. Talhâstiettuu tuáhtárin sun šoodâi ive 1832. Laukost Lönnrot meiddei maŋeláá hammij kietâčalluu Kalevala nube teddilmân, mii almostui ive 1849. 
Elias Lönnrot toovâi 11 mätkit, moin uđđâivemáánust 1841 álgám nubben majemuš mätki ađai lovváád mätki, mii lâi nubbe nk. stuorrâmätki koskâldui njuhčâmáánust passâmuáđulâšvuođâi keežild. Mätki jotkui 31.10 já tot uulij puoh olgomustáá ađai Kiemâst Anarân, Tave-Taažân, Kuáládâhhân já Arkaŋgelân. Siämmáá nuurrâmmääđhist sun čoogij ereslasseen anarâš kielâaašijd. Mätkikyeimin láin aalgâst taažâ kielâtotkee Nils Stockfleth sehe Suomâ hiäimu kävnee Mathias Alexander Castrén (1813 - 1852), kote syeinimáánust 1842 tolliittij samojedij enâmááid. Lönnrot vuolgij čäcikiäinui mield suhâkielâ vepsä sárnoi juávkun Ojatti-juuvâ kierruid. Meid tavevepsälijn čoggum tiäđuh kielâst já aalmugtivtâlâšvuođâst šoddii maŋeláá suomâkielâ professuur várás rahtum náguskirje amnâsin. Lönnrot uásild mätki nuuvâi roovvâdmáánust 1842. Majemuu määđhi sun toovâi Eestienâmân 1844 – 1845. Nuurrâmmađhij lasseen sun tooimâi išetuáhtárin Oulust 1832, Kaajaan pirrâdâhtuáhtárin 1833 – 1854, suomâkielâ professorin Aleksander ollâopâttuvvâst 1854 – 1862 já syemmiláš-ruátálâš sänikirje toimâtteijen 1862 – 1880. Elias Lönnrot jaamij Sammatist 19.3.1884 masa 82 ihásâžžân, mon kalga tallaa ááigán kullen toollâđ ollâ ahheen. 
Elias   Lönnrot kovvejum kirjeest Suomen   kulttuurihistoria. 
Maassâd pajas 
© 2006 Sámi musea Siida & Anarâškielâ servi 
Dutki Päivi Magga t. 040 180 1501 
paivi.magga@samimuseum.fi 
Allagohcci Marjut Kokko t. 0400 304 745 
Sämikuávlu väldikodálávt mávsulij enâdâhkuávlui peivideminventistem lii valmâštum  
Laapi iäláttâs-, jotolâh- já pirâskuávdáš pieijâi joton kuovâmáánust 2014 väldikodálávt mávsulij enâdâhkuávlui já enâdâhuáinálduvâi peivideminventistem sämikuávlust. Pargo lává olášuttâm arkeolog Eija Ojanlatva já totkee Päivi Magga Sämimuseo Siijdâ kulttuurpirâsohtâduvvâst. 
Enâdâhkuávluh láá kärttejum ovdâlist 1990-lovvoost. Kiđđuv uárnejum aalmugtilálâšvuođâin valjim sämikuávlust onnii vááijuvlâžžân. Tääl rahtum peivideminventistem toorjân Laapi IPI-kuávdáš tiäđustâlâi iävtuttâsâid tergâdis enâdâhčuosâttuvâin sämitiggeest, sämikuávlu sijdâseervijn já sämiseervijn sehe palgâsijn já kuávlu kieldâin. Lasseen páiháliih ässeeh já puoh ääšist perustum ulmuuh láá toohâm maaŋgâid iävtuttâsâid vyesimáánust lekkum hááráávpäikkitiätuvuáháduv peht. Iävtuttâsâid enâdâhkuávluin já enâdâhuáinálduvâin finnejii ohtsis 246. 
Inventistempargoh láá tääl valmâštum já iävtuttâsah mávsulijn enâdâhkuávluin já –uáinálduvâin láá uáinimnáál čujottâsâst http://lapinmaisemat.fi/ 
Laapi IPI-kuávdáš váldá vuástá uáinuid iävtuttâsâin 12.12 räi. Fáádán lohtâseijee aalmugtilálâšvuođah tuállojeh Heta kieldâvirgáduvvâst 1.12 tme 14, Ucjuv kieldâvirgáduvvâst 2.12 tme 10, Vuáču škoovlâst 2.12 tme 17:30 já Avveel kieldâvirgáduvvâst 3.12 tme 10. 
Finnejum kommentijd noreh Sämikuávlu enâdâhkuávlui árvuštâllâmpargojuávkun kieđâvuššâmnáál, mon maŋa amnâstâh toimâttuvvoo pirâsministeriön jotkâkieđâvuššâm várás. Väldikodálâš kuullâm vuálgá joton ko ubâ väldikode enâdâhkuávlui peivideminventistmeh valmâštuveh ive 2015. Staatârääđi taha prinsiipmiärádâs väldikodálávt mávsulijn enâdâhkuávluin, moh sajanpieijih kuávluid, moh láá ovdâlist lamaš väldikodálijn kuávluikevttimuulmijn (VAT). 
Lasetiäđuh:  
Sämimuseo Sijdâ  
Totkee Päivi Magga p. 040 180 1501 
paivi.magga@samimuseum.fi 
Laapi IPI-kuávdáš  
Pajetärhisteijee Marjut Kokko p. 0400 304 745 
paivi.magga@samimuseum.fi 
Siidast Suomâ 100 – Luándupeeivij 2017 algâttem oovtâst Sämmilij aalmuglâšpeeivijn 
Aili Mattus – anarâš nukkemiäštár 
Uđâstáluh 
Puárásumoseh luodah ulmuu tooimâin Aanaar kuávlust láá kavnum Aanaar Vyeppee já Sämimuseo aassâmsoojijn , ääigist suullân 8000-7000 oKr. Kavnum amnâstuv tiiŋgah, tegu seertist čoskum váimuseh já mikrosibžáh čäittih, et ässeeh liččii puáttám Taažâ riddokuávlust, nk. komsakulttuurist. Eres luodah taan pioneerasâmist láá Aanaarjäävri kuávlust el. Rááhájäävrist, Suppârist já Paččveiuáivušist. Maŋeláá keđgiääigi láá kuávlun puáttám ässeeh meiddei Vielgismeerâ kuávlust já Tave-Ruotâst.  
Keđgiääigi aalmug lii iällám pivdo- já nuurrâmtuálust. Talle vuovâs pivdosajeh láá mulsâšuddâm iveaigij mield. Siämmáid aassâm- já leirâsoojijd, moh lijjii šiev kyeličasij tâi koddepivdemsojij alda, maccii ulmuuh táválávt ain uđđâsist joba tuháttij iivij ääigi. Puárásumoseh koddepivdemkyepih tavveen láá äigidum keđgiäägi loopâkeš. 
Aanaar kuávlust kavnum keđgiääigi amnâstâh lohtâs iänááš mecci- já kyelipiivdon. Orgaanisijn amnâsijn, tegu täävtist, čuárvist, muorâst tâi čeevđist rahtum tiiŋgah iä lah siäilum eennâm suvráávuođâ keežild, veikkâ tagareh láá vissásávt rahtum. Ubâ keđgiääigi láá lamaš kiävtust kvaarcist, kvarcciitist, seertist já tinnokeeđgist čoskum njuolâkeejih, kolomeh, čyeppee tereh já luohčâmeh. Eres ton ááigán tijpâliih tiiŋgah láá samaš amfibolrááptust rahtum áákšuh, sääitih já tuolbâluohčâmeh. Anarist láá kavnum meiddei keđgiááigán kullee njajâlitij pitáh, moh láá miäruštâllum nk. Säräisniemi 1 -keramiikkân Vaala Säräisniemi Nimisjärvi kavnâmij mield já asbestkeramiikkân liitijn kevttum asbestsiävuttâs mield. 
Arâmeetaaläigi - metalleh almostuveh kavnâmamnâstâhân 
Ubâ taavaapiäláá Fennoskandiast keđgiääigi maŋa lii saahâ arâmeetaalääigist, mii luávdá tave-eennâmlâš pronssiääigi já arâ ryevdiääigi (suullân 2000 oKr. – 300 mKr.). Pronssitiiŋgah pottii kuávlun viehâ uccáá lonottâskäävpi ohtâvuođâst. Anarist lii tuše ohtâ, mut tađe-uv merhâšitteb pronssikavnâm. Aanaar Lusmesuolluu čiähákavnâm äigiduvá ááigán 900-700 oKr. já tuálá siste oovce pronssitiŋgâd, nelji čeveriäggá, kulmâ kietâriäggá, pocceeáákšu já pronssiskiäru pitá. Ryevdirähtimtáiđu máttájui tavekalotist suullân 600 oKr, já Kaareehjuvnjäälmi aassâmsaajeest kavnum pasâttâskákku lii Aanaar áinoo tallaa ääigi ryevdipaargon čujotteijee kavnâm.  
Anarist arâmeetaalääigi aassâmsajeh láá tiäđust uccáá, já toh láá äigidum iänááš sierâlágán keramiiktiijpâi vievâst. Aassâmsojij vänivuotâ sáttá puáttiđ kuittâg kuávlu arkeologisij tutkâmušâi vänivuođâ keežild sehe tast, et arâmeetaalääigi eellim lii jotkum uáli siämmáálágánin ko keđgiääigist. Arâmeetaalääigi aalgân kuleh stuorrâ koddekyeppioornigeh. Ááigán tijpâlâš tiŋgâhäämi lii kvaarcist, kvarcciitist tâi tinnokeeđgist rahtum kubdâmadduusâš njuolâkeeči; Aanaar kuávlust láá toh tâi toi laheh kavnum 36. Arâmeetaalääigi loopâst, suullân 300 mKr. ryevdi já keramiik rähtim Tave-Fennoskandiast mottoom vala čielgiihánnáá suujâ keežild nohá. 
Uccáákávnusâš koskâryevdiääigist maŋesryevdiááigán 
Aanaar koskâryevdiääigi (suullân 300 – 800 mKr) lii arkeologâlávt vaigâd hammiđ, ko tallaa ääigist váiluh jiešvuođâliih toovlášpasâttâs- já tiŋgâtiijpah , maid čielgâsávt tubdâččij. Keramiik rähtim lii nuuhâm já orgaanisijn amnâsijn rahtum tiiŋgah iä lah siäilum eennâmvuáđust. Motomeh häärvih meetaaltiiŋgah, moh kuávlust láá kávnum láá puohtum eres saajeest. Siämmáálágán almonem koskâryevdiääigist lii uáinimist meiddei eres kuávluin tavveen já nuorttiipiäláá kulttuurpirrâsist. Puáhtá kuittâg nabdeđ, et kuávlust aassâm pivdosiärváduvâi eellim lii jotkum masa siämmáálágánin ko ovdil-uv.  
Aanaar Vyeppee já Sämimuseo aassâmsoojijn láá finnâšum kulmâ koskâryevdiááigán čujotteijee radiočiđđâäigidem. Koskâryevdiáigásij aassâmsojij kavnâm vađâččij Aanaar kuávlust lase arkeologisijd tutkâmušâid já äigidmijd. Anarist lii kavnum tuše ohtâ koskâryevdiááigán kullee meetaaltiŋgâ, ryevdist rahtum viehânijbe. Nijbelágán, 40 seenti kukkosii niijbe aldemuuh váástuh kávnojeh Gotlandist, et tot mainâstâš maidnii máddáápiäláin ohtâvuođâin tavekuávloid. 
Maŋesryevdiääigi almostuvá Tave-Fennoskandiast uđđâ toovlášpasâttâshäämi, nk. neeljičievvâg aarrânpardattâh, mii nabdoo vuosmužžân sämmilâšvuálgusâžžân toovlášpasâttâssân. Anarist láá tiäđust paijeel 30 aarrânpardattâhčuásáttâssâd. Aarrânpardattuv pirrâ lii lamaš keppâráhtusâš čuágástâhkuáti, mast kuáivumijn ij táválávt kavnuu innig maggaargin luoddâ. Arâneh kávnojeh ovtâimield, 2-3 já távjá meiddei 6-8 aarrânpardattuv juávkkun. Arânij čokijdem maainâst tast, et pivdosiärváduvâin láá lamaš ohtsiih litodemsajeh, mut siärváduvah láá meiddei pieđgânâm ucebáid juávhoid. 
Maŋesryevdiääigist (800 – 1300 mKr.) Aanaar arkeologisâš materiaalist spejâlisteh livkkáás nuorttiipiälááh, viestârpiälááh já máddáápiälááh kävppiohtâvuođah. Tave lâi talle maaŋgâi kuávlui intressij čuásáttâssân, ko tääbbin finnij lonottâskäävpi ohtâvuođâst tivrâs čeevđijd. Tallaa ääigist láá Aanaar kuávlust tiäđust 20 meetaalkavnâm, main eromâšumosin mainâšuvvojeh Mikkâljäävri pronssičiŋŋâsâš tuppânijbe, Äijihsuolluun siilbâst rahtum kiäđáášriegis sehe Naŋŋânjaargâ nelji siilbâst rahtum čeveriäggá. 
Koskâäigi 
Koskâääigi puoh taavaapiälááh väldikodeh, Ruotâ, Taažâ já Novgorod halijdii vijđes Sämieennâm olssis. Algâihelovoi tuárui maŋa Ruotâ já Novgorod čuolmâdáin ráávhu ive 1323 sehe Taažâ já Novgorod räjisopâmuš ive 1326, já tai sopâmušâiguin šoddii tavas vijđes ohtsiih viärukyeddimkuávluh. 
Aanaar ässei elimist iä lah magarehkin koskâáigásiih (1300 – 1550 jKr.) äššikirjekäldeeh, pic tiäđuh vuáđuduveh ain-uv arkeologâlâš tutkâmušmateriaalin. Tallaa ääigi arkeologâlâš kavnum amnâstâh lii kuittâg-uv uáli uccáá. Aarrânpardattâh lii maŋesryevdiáigásii vyevi mield ain-uv tergâdis sämmilâš toovlášpasâttâshäämi. Pardattuvâi vijđesvuođâ vuáđuld láá Aanaar kuávlust aassâm maaŋgah ucebeh pivdosiärváduvah . Siärváduvâi eellim lii lamaš lihâdeijee já njyebžil, já aassâmsoojijd láá puáhtám molsođ távjá-uv. Koddepivdo, kyelipivdo, nuurrâm já čeevđij haahâm láá elettâm aalmug tegu ovdil-uv.  
Aanaar kuávlu koskâäigi nohá 1550-lovvoost. Talle láá čaallum vuosmuuh Aanaar sämmilij eellim kyeskee historjáliih äššikirjeh. Siämmái aigij sämmilij aassâmviäsui häämi muttoo, ko sirdâšuvvoo aarrânpardattâhääigi keppâráhtusijn koođijn tälvisijdâi lovŋijguin mudârdum hirsâkoođijd Eija Ojanlatva   
Aanaar Vyeppee. 
Aanaar Naŋŋânjaargâ silbârieggeeh ääigist 1160-1280 AD. 
Ivvijd 1050-1300 áigáđuvvee, mahđulávt Baltiast vuálgusâš puuvko Aanaar Mikkâljäävrist. 
Äijihsuálui. 
Äijihsuálui  
Uáddivei tälvisijdâ  
Maassâd pajas 
© 2006 Sámi musea Siida & Anarâškielâ servi 
Päikkinoomah 
Suhâkuávluh 
Noomâs mield anarâšah láá ärbivuáválávt aassâm Aanaar kuávlust, Aanaarjäävri riddoin já suolluin sehe uálgičácáduvâi piälláin. Anarâšâi aassâmsajeh kesi- já tälvipaihijdiskuin ljjii iänááš piäđgui, tááluh kukkáluvâi. T.I. Itkonen lii kirjestis Suomen lappalaiset I já II tärkkilávt kuvvim anarâšâi suhâkuávluid. Siämmáá náálá lii toohâm Samuli Paulaharju kirjestis Taka-Lappia. 
Aikioi ärbivuáválâš aassâmkuávlun lii kirjejum Väävli kuávlu Aanaarjäävri taveriddoost. Tobbeen sij láá vijđánâm Ucjuv kuávlun já joba Taažâbel. Aikioh láá meiddei aassâm ovtâskâsâht Aanaarjäävri viestârriddoost Kaŋgâvuonâ aldasijn, Kiävŋásiijávráást já Paččvei kuávlust Aanaarjäävri nuorttiibeln. Kuuva suhâkuávluh láá lamaš tovle Vyelijäävri kuávlust já maŋeláá eres lasseen Čuolisvuonnjäälmist Pišterist, Vuáskujäävrist já Njellimvuoniist sehe meiddei Tave-Anarist. Mattus -suuhâ lâi eromâšávt Viestâr-Anarist, mut meiddei taveláá Rivdulist já Čovčjäävri kuávlust. Mattuseh asâiduvvii meiddei Nuorttâ-Aanaar Pakšvuonii kuávlun. Suuhâ lii sirdâšum aassâđ meiddei Taažâ Vaarjâgân, kost sij láá vala onnáá peeivi-uv. Stuorrâ Morottaja suuhâ asâttij Aanaarjäävri máddáá- já uárjipele, kost vijđánij maŋeláá jäävri viestârpele Aanaar markkân kuávlun. Mujo suuhâ varrij Aanaarjäävri máddáápiäláin kuávluin Kosseennâm-Čovčjäävri kuávlun. Sij assii meiddei Ijjäävrist. Musta suuhâ lâi Koskâ-Mustolist já Nuorttâ-Anarist, mut maŋeláá Rivdulist já Páđárist. Pááđáár suuhâ lii vuálgus Páđárist Viestâr-Anarist, mut aassâm maŋeláá Ákšjäävrist tavveen, Čaarmâjäävrist já Tullâjäävrist mäddin sehe Paččvei kuávlust nuorttân. Paltto -suuhâ aasâi Lavŋejäävri-Njižžjäävi kuávlust Tave-Anarist, Lemmest viestârist sehe vala Tiänuriddoost Ucjuuvâst. Suuhâ lii sirdâšum meiddei Taažâ Vaarjâg kuávlun. Saijets suuvâ ärbivuáváliih kuávluh láá Viestâr-Anarist Uáđđivei-Säđisuolluu kuávlust, maŋeláá Mahladnyereest-Koldemjäävrist, Aanaarjuuvâ Ivváánjäävrist já Paččveist. Sarre -suuvâ navdâšemkuávluh láá Viestâr-Anarist Mudusjäävrist, Páđárist já Rivdulist sehe Nuorttâ-Aanaar pelni eres lasseen Vyeli-Mustolist ađai Juvnjäälmist, Sulgušjäävrist já Maijuujäävrist-Ulgânjaargâst.  
Valle -suuhâ lii oppeet Nuorttâ- já Maadâ-Anarist vijđánâm jyehi kuávlun. Sii ärbivuáváliih aassâmsajeh láá eres lasseen Njirrooh Aanaarjäävri Naŋŋâvuonâst, Paččvei, Kappeerjuuhâ Curnâvuonâst, Vävli já Ijjävri.  
Sämmilâšašij komitea smiettâmušâst ive 1953 oovdânpuáhtojeh Suomâ sämikuávlu sämmiliih aalmugčuágástâhkárttán sämmilâšjuávhui mield - orjâlâžžân, anarâžžân já nuorttâlâžžân. Vala talle anarâšâi aassâm nuávdittij ärbivuáválijd suhâkuávluid. Maŋeláá uđđâ aassâmlaavah tegu puásuitálulaahâ já luánduiäláttâsâi tuárjumân rahtum laahâ nubástuttii ärbivuáválâš aassâm. Uđđâ aassâmtááluh huksejuvvojii sijdâčuákkipaihijd tâi toi aldasáid. Maaŋgah ärbivuáváliih aassâmpääihih láá tááláá ääigist anarâšsuuvâi maajeeldpuáttei kesiorottâhhân. 
Ärbivuáváliih anarâšâi suhâkuávluh Aanaarjäävri pirrâsist. 
Sulgušjäävri tuperiddo. Samuli Paulaharju 1914. 
Váábu Matti (Matti Musta) kálguinis pääihist Rivdulist. A.O. Väisänen  1930-loho. 
Maassâd pajas 
© 2006 Sámi musea Siida & Anarâškielâ servi 
Sänivajâseh 
Šooŋâ ennustem 
Sierah 
Purrâmâšärbivyehi 
Eerohpeeivi vyesi ruávgá, kiehâ kokká, mäihli kolgá, pessi njala já suávvil kođá. Jis čuánjá uáinoo ovdil válburpeeivi, te ij tälvi innig pište kuhháá. Saturnus merkkâ almenäähkist tiätá nievrisšooŋâ ton peeivi, mon puotâ tot lii. Puško vuoivâs vorrâsuonâ kovvee keesi lavtâsvuođâ. Jis suonâ lii kossuv, te arva ennuv, jis lii seggi teikâ ij ollágin, te lii koške keesi. Jis ovddiikeččin lii kossâ suonâ já moonjiikeččin seggi, te algâkeesi láá arveh já loppâkeesi lii koškes. Jis niävdá varjâgâšâid, te šadda korrâ tavepieggâ. Piegâkoozah čäittih, kost kulij itten piäggá. Jis peeivi alne lii poccee, šadda purgâ. Jis piäivâš kistâkkist, te šooŋah muttojeh. Jis suovâpoccest páštá pajaskulij čuhâ čuovâ tego passeem, šadda purgâ. Jis tälviv väärih čuávjájeh kukken, te lii itten piivvâl. Jis ehidist peivi maŋŋaalsis páštá, te lii itten arve. Jis kárbá maajeeld láá kublâkkâsah, te tot tiätá arve. Jis kähtee rááhu, te šadda nievrisšoŋŋâ. Áigu arvađ, ko miähástâh meehist. Áigu muáttáđ, ko piävâš lii kälddest. Tääsniluččim tiätá myettee. Jis kissá uáđá njune pajaskulij, šadda nievrisšoŋŋâ. Kuus kulij poccuuh joteh, tobbeen kulij piegâškuát itten. Jis riävskáh muorâoovsijn išteh, tot tiätá myettee. Jis äijihšoŋŋâ mana tavas, te čuáskid. Jis kiehâ kovlo, te tibi arvaa. Jis kiehâ puáhčánâd, te čuáskid. Jis suovâ mana vyelligâsân, te šadda nievrisšoŋŋâ. Jis máánu pirrâ lii kiärdu, te áigu purgiđ. Poccuuh čuáskudeh ovdil nievrisšooŋâ. Jis pelji saŋŋeed, te áigu muáttáđ. Jis piijpo šnjiirijd, te áigu arvađ. Ko riävskáh skeikkih, te šadda nievrisšoŋŋâ. Ko taavtijd luáddu, te šadda korrâ pieggâ. Ko uáivi saŋŋeed, te piegâškuát. Jis puásui puolâšin tuárgist, te áigu pivâldiđ. Ko puásui čala, te áigu pivâldiđ. 
Čuánjá Pärttihist. 
Máánu riggee. 
Maassâd pajas 
© 2006 Sámi musea Siida & Anarâškielâ servi 
Heikki Mattus 
A.V. Koskimies 
Kirjálâsvuodâ luvâttâllâm 
Vuossâmuš kirho ovdâsteijee, kote máttááttâlâi anarâškielâ, lâi Aanaar kappallâš já maŋeláá Aanaar-Uccjuuvâ kirkkohiärrá Edvard Wilhelm Borg. Oppâmiäštárin sust lâi Jormo-Hendrih (Heikki Mattus, 1838 – 1926), kote máttááttij sunjin anarâškielâ, mut máttááttâs tábáhtui meiddei nubij kulij ađai E.W. Borg máttááttij Jormo-Hendrihân suomâkielâ já návt Hendrih-uámikkâs čáálá ive 1887, mii almostui kirjeest Inarinlappalaista kansantietoutta T.I. Itkosii čäällimvuovvijn. Taa lii kuittâg suu jieijâs originaal čäällimvyehi:  
Já návt Ritva Kangasniemi já Petra Kuuvagis čäälliv approbatur čäällimkuursâ tieđâlâš tekstâuásist Anarâš-loostâst ive 2003 (referistim: Ilmari Mattus): 
Jormo-Hendrihist lâi meiddei mučis já ollâ veisidemjienâ, mast sun lâi pegâlmâs.Sun jođettij kirhoost veisidem vala kyehti ive ovdil jämimis. Sun jaamij 06.05.1926 já lii hävdidum Aanaar hävdienâmân. 
Jormo   Hendrih, Heikki Mattus lâi vuosmuš anarâš kanttor já   katekeetta. 
Maassâd pajas 
© 2006 Sámi musea Siida & Anarâškielâ servi 
Sänivajâseh 
Šooŋâ ennustem 
Sierah 
Purrâmâšärbivyehi 
Anarâš purrâmâšärbivyehi vuáđuduvá luánduadalduvváid: kuálán, piärgun já muorjijd. Anarâš purrâmâšärbivyevih mulsâšudeh sijdâi já kuávlui mield ennuv-uv. Vuoluupele tevstâi vuođđun láá Njellim kuávlust toohum sahhiittâlmeh. Anarâšah tollii puásui- já šiiveettuálu sehe šoddâdii navrâsijd já potákkijd. Eres tergâdis purrâmâšveerki sij viežžii iänááš Taažâ Reisvuonâst. Lonottâstävirin lijjii poccuupiärgu sehe poccuuvuástá, mii lâi áárvustonnum kävppitäävvir. Eres lonottâstävireh lijjii jieškote-uvlágáneh čeevđih, poccuutyeljih já ‑soksâmeh, spihâkyeleh, luámáneh, riävskáh, poccuučuárvih sehe kamuvsyeinih-uv. Pááikán pyehtimnáál karâstuvvojii kerrisáid já rievváid jáávuh, suvrâmeh, sukkâreh, säältih, käähvih, kyelevuojâ, margarin, torskeh já eres-uv merâkyeleh. Tulijâžžân uástistii riŋgâlijd, reedleeibijd, rusinijd sehe siirááp. Párnáid puohtii eromâšávt njálgáid, kottáid já keeksijd. 
Pirrâmpeeivi ritmâ 
Iđedist ulmuuh káhvástâllii já purrii vuojâleeibi, kááhu, spihâkyele, kusâvuástá, suvrâm- já riisinsuvrâmsuohâd-uv. Peivipurrâmâššân sälttikyele já kááhu lasseen liegâdii jiävttáá eehid máállás. Peivipittán sij purrii spihâkyele loppimmielhijn já muorjijguin. Eehidmáláseh lijjii peeivi málásijn maaŋgâpiälásumoseh. Váldumälisin vuoššii keessiv kuolijd já tälviv piärgumääli. 
"Ristenni liäibui ristpárnásis juovlâskeŋkkân nisuleeibi tâi ruvâšleeibi" 
Juovlâ lii lamaš anarâššáid ive tehálumos juhle. Toos koolgâi rahttâttâđ juo čohčâkeesi. Talle sij väljejii pyeremusâid amnâsijd juovlâposij purrâmâšverkkin. Väridii ođđâmijd já čuárbpeelijd sehe stuorrâ vuástáid já ruvâšleeibijd. Juovlâkyeleh pivdojii iäskán juovlâmáánu aalgâst “juovlâkyelijäävrist” – tobbeen, kost lâi maŋedâs kođo. Stuárráámus já puáidáhumos kuávžur peesâi juovlâpiävdán. Juovlâááptu liegâdui oles poccuuvuástá täkkipellâst já viežžui kalmaattum poccuumielkkipittá ađai “párnái lahcâjieŋâ”. Ehidist sij purrii mučis vuoššum kyele. Juovlâpeeivi eehid lâi fálusist juhlepurrâmâššân kozzâmääli já ođđâmeh. Steikkuu rahtii toh, kiäin sattui leđe poccuu piärgu. Herskustâllii meiddei vuástákahvijn sehe lyeme- já sarekáhuiguin. 
"Evvislavkkâ tevdui távjá" 
Markkânmáátkán valdii fáárun ain šiev evvisijd, mut kuátiorroid kuođđii kuittâg pyeremusâid juhleheerskuid. Keessiv pieijii kärbisnjunán potákkijd, navrâsijd, koškepiärgu, poccuu- sehe kusâvuástá já pajemustáá vala koškekyelihaaŋkâid. Tälviv lâi piärgu, steikkuu várás čuávji- tâi manemušpyeidi, sälttikyeli, leibi já vuojâ. Kesiäigi vaađâi emedist ennuu, ko koolgâi finniđ veikkâba stuorrâ nijttovievâ kalasin. Nijttomáátkán koolgâi rahttâttâđ maaŋgânáál: koolgâi liäibuđ já kuškâdiđ leeibijd já kenski niisu-uv. Fáárun sij valdii loppimmielhi, vuojâ, sehe koškepiärgu, mast vuoššii määli já salttiihánnáá koškepyeidi possii passeemkeejist leeibi lasattâssân. Koške vorrâkááhu vuoššii mielhist, já čarvuu kááhu. Jis nijtteeh lijjii juhâ- tâi jävrriddoost, te finnejii vorâs kyele. Mudoi lijjii mieldi koške rááskáh. Salgâmääli leibijn lâi uáli tolmišis nijttopurrâmâš: Siävuttuvvojii čáácán suvrâmeh já sältti já salgân caappum koškepyeidi. Juhâmâššân lâi mielkki tâi pime. Myerjimääli vuoššui ain, ko toos lâi máhđulâšvuotâ. 
"Kyeli aldasáid jyehi peeivi" 
Kyeli sälttejui, kuškâdui, kalmaattui já kuástudui. Kalmaattum já čolliihánnáá juoŋâskyeleh seiluu muottust. Sälttikyeleh sälttejuvvojii ruávis salttijn muorâst rahtum kyelilittijd, moh siäiluttuvvojii tađe várás koivum roggeest ađai puornâst tâi aijust. Spihâkyeli lii lamaš anarâšân pirrâihásâš purrâmâš. Ton lasattâssân sij foskii navrâs – mii lâi páárnážân miellâsâš – teikkânjuođâstii leibipitážân Taažâ siirááp. Kuástikyeli ađai kiäsádum kyeli rahtui vuoššâmsááltán sälttejum kyeleest motomin vahâgist-uv, mut iänáážin kuástikyeli rahtui ruvâšjáávuid iššeen keevtin. Tiäđui mield pyeremus kuástikyeli šoodâi kyermis vuáskunijn. Kiđđuv, ovdil kiärppái kirdelem kuškâduvvojii stuorrâ puškoh: toh lyeddejuvvojii selguubeln já spijlejuvvojii sagijgijn kubdâgin jeđe sälttejuvvojii tegu piärguh. Algâkeesist kuddum rááskáh kuškâduvvojii jäävri oolâ tâi lássáid huksejum kyelikuškâdemloováin. Koškekuolijd sij siäiluttii seehâi siste tâi poortijn äittiuulgâst. Meeinijd sälttejii, taid lasettii kákkutááigán tâi tain vuoššii meiniteerni. Kyelevuoivâseh, eromâšávt njäävi- já šaapšâ vuoivâseh passojii tâi vuáššojii. Kyelipurrâmâšah ráhtojii vuošâmáin já pasemáin sajostuulâst, páánust já oommânpeeldist. Kyeli, tegu eres-uv purrâmâšverkki kevttui tärkkilávt: kyeleuáivih sehe stuorrâ puško já šaapšâ čuálih lijjii herskupitáh. Kubđijdâm kyelevuojâ vyerkkejui. 
Maassâd pajas 
Puásui kevttui ollásávt 
Poccuuvorrâ vyerkkejui tärkkilávt. Tállán njuovvâm maŋa vuoššui čielgi já njuovčâ, já taid vuordâštijn possui vuoivâs passeemkeejist. Siämmáá ohtâvuođâst puovtij márfuđ já kumpâstiđ. Poccuupiärgu kalmaattui, kuškâdui já sälttejui. Rivdul tálutuáluškoovlâst nieidah oppii taanáigasijd siäiluttemvuovijd já evakkoivij maŋa motomeh ulmuuh vuošâškuottii meiddei aladoob. Puásui kuškâdui aldasáid ollásávt, tuše stuárráámusah tähtiuásih kuáđđojii salgân. Čuárbpeelijd já čuámáttâsâid koolgâi luuppâđ. Kuškâđ piäijojeh eromâšávt čuárbpeleh, mut tullâpaštust poossum pyeidis spääilih koške-eertig lii pyeremus hersku. Šiev mätkievvis finnij, ko poccuu čuávji- já pottâpuoidijn ráhtojii pyeidičolmâseh. Märfičuálih vyerkkejuvvojii nuuvt, et siisâ posádui áimu. Vorrâ kalmaattui čolmâsáid, main táárbumield loigiistui pittá. Piärguääitih tiävdojii čohčuv. Soorvâ-, saavzâ- já kusâpiärgu kevttui siämmáá náálá ko poccuupiärgu. 
"Šiiveettááluin juttii ulmuuh kozzâmin loppimmielhi" 
Šiiveettuálu lii kyelipivdem lasseen torvodâm maaŋgâ anarâšperruu purrâmâštuálu. Mielkki suvrâdui loppimmielkkin sehe pimmeen já vuojâ kirnodijn finnij kirnopime. Mielkkikuáláh já kyeliliteh putestuvvojii rátkáčäcihavduin. Anarâšah rahtii vuástá kuusâ-, saavzâ- já poccuumielhist: mielkki loppiittui amnâsáin, mon finnij poccuu tâi kálbáá toggeest. Anarâšah poččii álduidis tuše čohčuv kuáđuttemsaajeest, kost vuástáh-uv ráhtojii. Poccuumielkki kalmaattui táálván saavzâ- tâi vuássáá čolmâsân: kähvimielkkin, ”lahcâjieŋŋân párnáid” já tuáttumielkkin. 
Vuovdah iä kyerrejum ollásávt 
Aainâs-uv Aanaarjäävri suolluuh lijjii vuohâseh manenurâmân. Anarâšah nurrii viettuu, čuáđgi já kuálsi moonijd. Kähteemaneh iä tuhhim purrâmâššân. Uánihis ääigi várás maneh sälttejuvvojii ruávis sááltán. Taid puovtij vuoššâđ já purrâđ salttijn. Tain puovtij rähtiđ meiddei maneteerni, passeeđ läätyid já rähtiđ manekááhu. 
Muorjijd pirrâ ive 
Anarâšah lovdii myerjiliitijd, navrâsijd já potásijd táálván puornân, mii lehâstui iäskán kiđđuv. Luámáneh, sareh, juuŋah, čyemenjâsah já etimâsah kullii purrâmâšpiävdán keessiv. Loppimmielhi já suohâd salgân ulmuuh purrii taid valjeest. Muorjijd vyerkkejii meiddei täälvi várás: Soorijd kuškâdii čuávjilekittâssân, kalmaattum čyemenjâsah šiäštojii kiiđân. Ulmuuh kočâttellii taid jieŋâmuorjijd málásáid. Luámánijd vyerkkejii muorâlittijd: luámánij oolâ pieijii fiijnâsukkârijd nuuvt ennuu, et toh vuoijuu mááihlán ollásávt. Soorijd njuvdii já vuoššii puttâláid. Meid juuŋâid njuvdii. Lyemeliitijd já sareputtâlijd vyerkkejii eennâmkiällárân tâi kolmâkäldee oolâ huksejum kiällárân. 
Peeci lâi áárvustoonnum já tiervâslâš purrâmâš 
Aanaarjäävri maaŋgâ suolluu nommâ čuujoot piäcán, tegu ovdâmerkkân Njaalgâpecsuálui. Peesi kevttim lii-uv lamaš maaŋgâpiälásâš. Ulmuuh ettii-uv, et jis ij lah peeci, te ferttee pieijâđ sajan suvrâmijd. Vyetkimäigi lâi algâkeesist ko peeci njala. Lyevvejum njaleoosijd kuškâdii, pihtii illoos alne, vâi pikkâ puáláččij meddâl jeđe muttejii. Peesi purrii meiddei vorâsin. Tälviv-uv ulmuuh läävejii pyehtiđ pecikooldâ siisâ, mast njoldii peesi. Ulmuuh purrii peesi muorjijgijn, lasettii kákkutááigán já sehhejii ruvâšjávuigijn kyeli- tâi piärguliemân pecimäällin, mon purrii pajalâssân. Suáhimääihli sij kuáškuttii ciägumuorâst, mut tom finnij meiddei čuoldân kuvzum roggeest, mast lâi tälviv njeidum suáhi. Määihli juhhii purrâmâšjuhâmuššân, tast vuoššii määli já njaalgâ käähvi. 
Njaalgâ kákku 
Iänááš tälviviäsuin lâi liäibumuvnâ já täkki. Stuárráábijn tááluin joba liäibumtupe. Kesiorottuvâin já meiddei pirrâivvááš orottuvâin lâi olgouvnâ já -oommân sehe pevdi já peeŋkah olgonpurâdem várás. Kákku paštui ráptukeeđgi tâi räigipeeldi alne já meiddei sraaŋgâst kuuđđum viermist. Kááhuid leibuu sierâlágán amnâsijn: jáávuin, vuoiŋâšijn, meeinijn, moonijn, vorrâpeesist já potákkist. 
Curnâvuonâlâš Inka Valle cáápá koškepiärgu. 
Anttii Riijtá (Briita Morottaja) pasa leeibi, tyehin čokkáá suu käällis  Iisakki Morottaja. Samuli Paulaharju, 1914. 
Njirrooh puáris eemeed liäibu já manje Saara Valle ráhtá vuástá.  Samuli Paulaharju 1914. 
Ärbivuáválávt salttiidijn kyeleh piäijojii ruossâlâs kyeliliitán.  Paččveilâš Nyere Piäkká, Pekka Saijets salttiimin vuoggâčielgijn pivdum kuávžurijd,  T.I. Itkonen 1913. 
Santeri Valle vyetkimin peesi čuárvist rahtum vyetkimáin. T.I.  Itkonen 1913. 
Purrâmâšraavâ  
Maassâd pajas 
© 2006 Sámi musea Siida & Anarâškielâ servi 
Heikki Mattus 
A.V. Koskimies 
Kirjálâsvuodâ luvâttâllâm 
Ive 1899 uusâi Aanaar kirkkohiärrán tallaš Pulkkila servikode kappallâš Lauri Arvid Itkonen , kote lâi tađe ovdil skappum Elias Lönnrot kirje , uápásmum toos huolâlávt, jeđe čođâldittám ollâopâttuvâst anarâškielâ tutkos professor Arvid Genetzân. Sun lâi toin naalijn finnim ovdâmune nube occee iähtun, muhoslâš Kuno Strömmerân, kiäst lâi lamaš kuhheeb ánsulisto já pargohárjánem. Ko Lauri Arvid Itkonen lâi algâttâm pargoos Aanaar kirkkohiärrán, te sun jurgâlškuođij kielâmiäštárijdiskijn Iisakki Mannermaain já Heikki Mattusáin pispe J.L. Ryle čáállám vuoiŋâlii kirjáá Oađáh-uv tun? Kirjááš almostui ive 1902 Uno Knorring ruttârááju kuástádâssáin. Siämmáá áigásávt sun jurgâlij kielâmiäštárijdiskijn meiddei Katkismus , mii almostui siämmáá ive já vala seminaar ovdâalmaa F.W. Sundwall heiviittâm Ráámmat historja , mii almostui Syemmilii kirjálâšvuođâ seervi teddilâssân ive 1906. Taan kirje loopâst láá ereslasseen káártáh Koskâmeerâ nuorttâuási pirrâsist já Kaanaast, moin noomah láá heiviittum anarâškielân. Lauri Itkonen lâi nuuvt vuáđulávt uápásmum anarâškielân, et sust liččii lamaš veikkâ magareh máhđulâšvuođah vaikuttiđ kielâ kirjálâš ovdánmân. Máhđulávt sun lâi jurdâččâm-uv salmâkirje teikkâ salmâčuágálduv almostittem anarâškielân, ko motomeh jurgâlusah láá kavnum suu maŋa. Sämikielâlij olgosadalduvâi almostitmân kuittâg ruttâ ij mieđettum tuárvás já Lauri Itkonen tušástuuškuođij áášán. Nuuvtpa sun sirdâšuuškuođij hebrea kielâ tutkâmân já ton kuáttá Psaalmâi já Jesaja kirje tutkâmušâi pehti finnij Suomâ Tieđâakatemia jeessânvuođâ, värijeessânvuođâ ráámmátjurgâlâskomiteast sehe vala teologia kunneetuáhtár áárvu ive 1923. Nuuvt stuorrâ vaahâg anarâškielân ko lâi-uv Lauri Itkosii sirdâšem hebrea kielâ tutkâmán, vala stuárráb vaahâg tábáhtui keessiv 1912, ko sun lâi jotemin särnimađhijnis Avveeljuuvâ Kuldalist. Talle pappâl puállái já ton pyellim ohtâvuođâst tuušâi Itkosii ubâ sämikielâlâš kirjálâšvuođâ vuárkká. Siämmást tuššii tiäđust-uv puoh suomâkielâliih-uv äššipápáreh, tegu paapâkirjeh jno. Tiet pappâl pyellim vaikuttij suu puátteevuotân toin naalijn, et tot toovâi älkkeebin miärádâs, mon sun lâi juo kuhheeb ääigi smiettâm. Stuorrâ páárnâšjuávhu škovliittem ko ij liččii älkkee Anarist läädist já nuuvtpa sun kiđđuv 1914 varrij Viihtin. Itkosii Aanaar mätki piištij tuše 13 ihheed, mutâ ton paajeest sun finnij ennuv áigá. Itkosii 13 párnáá juávhust Anarân paasij ohtâ kaandâš, mon ryevdiriistâst Aanaar hävdieennâmsuollust lohá Pekka *1900, †1903. Lauri Itkonen lâi puoh merhâšitteemus Itkosii suuvâ ovdâsteijee tääbbin Säämist, ko lâihân sun pegâlmâs viiljâšjuávhu eeči. Viiljâžeh lijjii: Lauri Ilmari (puárásumos já Juvduunjäälmi keđgiáigásij kuátisojij kävnee sehe värituámmár), Toivo Immanuel (kuálmádin puárásumos já máinuhis kielâ- já aalmugtiettuu totkee), Erkki Esaias (nuorâmus já akateemikko), sehe Tuomo (Aanaar kirkkohiärrá já Säämi ristâlâš nuorâškoovlâ rehtor). Eres párnááh lijjii Arvo Johannes (rievdâdij maŋeláá noomâs Jussin), Tyyni (nubben puárásumos), Eeva, Ailâ, Piäkká, Heikkâ, Aino, Rauha já Sáárá. Kyehti puárásumos lává šoddâm ive siste Sotkamost, vittâ Pulkkilast já loopah kuttâ Anarist. Lauri Arvid Itkonen šoodâi ive 1865 Savost já sun lâi Anarist varrim maŋa Viihti kirkkohiärrán kidâ jämimis räi. Lauri Arvid Itkonen jaamij kesimáánu 3. peeivi 1925 kuđâlov ihásâžžân.  
Lauri   Itkonen tooimâi Aanaar kirkkohiärrán iivijn   1899-1914. 
Maassâd pajas 
© 2006 Sámi musea Siida & Anarâškielâ servi 
Čäällimvyevih 
Kielâ já identiteet 
Mainâstemärbivyehi 
Kirjálâšvuotâ 
Almostittum kirjálâšvuotâ 
Anar âškielâlâš kirjálâšvuotâ lii uáli nuorâ. Ton ovdánmist láá lamaš eestân keevâtlâš váigâdvuođah. Čäällimvyehi ij lah lamaš ovdil ko 1900-lovo aalgâ rääjist. Sämmilijn lii váilum kielâ já čäällim máttáátttâs; tom aalgij finniđ eskin 1970-lovvoost. Luuhâm já ucánjâš čäällim lâi suomâkielân.  
Kirjálâšvuođâ tárbu jieškote-uvláván funktioidiskuin lii ovddii ääigist tutâdum mainâsijguin, moh láá-uv maaŋgâmuđušiih. Mainâstum maainâs, muštâlus, lii kuávdâšsaajeest sämmilâš sänitaiđust. Čepis mainâsteijee olá siämmáá táásán ko kirječällee-uv. Sun máttá maainâsttijnis tiäduttiđ tehálijd já salgiis soojijd, puáhtá maainâsttijn lihâdiđ tuođâ já kováttâllâm rääji alne nuuvt, et kuldâleijee šadda ubâ paje miäruštâllâđ tom, maid kulá. Mainâsteijee jienâkevttim, kämineh já iäláttuvah sälgejeh mainâstem; toh iä oinuu čaallum teevstâst. Tot lii siämmást roomaan, čáitálmâs já teatter. 
Čuávvost láá äigioornigist anarâškielâliih kirjeh, moh láá čaallum tiätunáál čaabâkirjálâšvuođâlâš vuovvijn. Fáárust láá sehe proosa já runoh. Oppâkirjeh já sijđoluhâmušah kal iä lah fáárust. 
1. Tekstâ čuágálduvah 1. 1. Inarinlappalaista kansantietoutta  
Čaallum anarâškielâlâš kirjálâšvuođâ puáhtá nabdeđ älgiđ tast, ko A. V. Koskimies já T. I. Itkos nuurrâm já almostittem Inarinlappalaista kansantietoutta almostui ive 1917. Tot lii čoggum amnâstuvâst, mon A. V. Koskimies čoogij i. 1886. Mainâsteijen lijjii Heikki Mattus, Iisakki Mannermaa, Mikko Aikio, Pekka Aikio, Juho Petteri Lusmaniemi, Paavali Valle, Santeri Valle, Antti Kitti, Antti Sarre, Matti Sarre, Pietari Valle, Yrjänä Sarre, Heikki Morottaja, Uula Morottaja já "Juvduu ákku". Kirjeest almostui Lea Laitis toimâttem, ucánjii mutâččum version uđđâ tiädus i. 1979. Tast kevttui Erkki Itkos , siämmâš, mii kiävttoo sänikirjeest Inarilappisches Wörterbuch, ko oovdeb lâi čaallum fooneetlâš merhâiguin.  
Čuágáldâh lii mainâsšlajâidis peeleest maaŋgânálásâš. Mainâsšlaajah (satu) láá elleemainâseh, imâšmainâseh, nooveelmainâseh já ilbis mainâseh. Šoddâmmuštâlusah láá ohtâ, uápis muštâlus máánupikkâdeijest. Oskomušmainâseh láá suulân siämmááh ko eres-uv sämmilijn: stáálu, kuhvittâr, čáhálig, jietânâs, sieidih, nuáidih, hämimolsomeh já jaamišij kumâttâllâm. Historjáliih já páihálâšmainâseh láá ennuv. Tain tobdosumoseh láá Sigá maainâs já čuđemainâseh. Toos lasseen lii muštotiätu , mast lii historjálâš merhâšume. Smavâfolklore láá sänivajâseh, kuodduustuvviih, iärvádâsah, meerhah já ovdâšeh. Kirjeest láá meiddei juáiguseh já lavluuh. Aainâs-uv -mainâsijn puáhtá huámášiđ ohtâvuođâ syemmilâš já ubâ maailm mainâsáid. Taan áášán puáhtá lase tiäđu tot-uv, et ohtâ mainâsteijein lâi Oulu suomâkielâlij lostâi višâlis tieđetteijee, já vaarâ sun tiilái meiddei Oulu Viikkosanomaid-uv, mast láá lamaš mainâseh suomâkielân. Mainâseh já muštâlusah láá finnim eenâb já ucceeb páihálii ivne, nuuvt tego läävee-uv tábáhtuđ.  
1.2. Aanaarkiela čájttuzeh almostui i. 1992. Ton siskáldâssân láá Erkki Itkos paddim muštâlusah, maid toimâttij kirjen Lea Laitinen . Kirjeest kiävttoo .  
1.3. Tovlááh mainâseh -čuágálduvâst láá i. 1968-70 čoggum paddiimijn, Anarâš - já Sabmelaš -loostâin já Aanaarkiela čájttuzeh -čuágálduvâst väljejum čalluuh. Tom lii toimâttâm Matti Morottaja i. 1996.  
1.4. Javrij jie ŋah parguu lii rävis uáppeid uáivildum tekstâčuágáldâh, mon čáittuseh láá coggum kiirjijn, Anarâš-loostâst já radiopaddiimijn. Toimâttâm Pekka Sammallahti i. 2004.  
1.5. Matti Morottaja já Ilmari Mattus toimâttem 305-sijđosâš nooveelčuágáldâh “ Kyelisieidi maccâm já eres novelleh ” almostui juovláid 2005. Čälleeh láá ohtsis 14 já äigikoskâ, mast antologia maainâst, lii 500 ihheed.  
2. Anarâškielân čaallum kirjeh já teevstah  
2.1. Uula Morottaja čaalij Sabmelaš/Sápmelaš -loostân višâlávt muštâlusâid já äigikyevdilis aašijn. Vuossâmuš čaalâ almostui i. 1936. Suu kielâ lâi riges já čäällim lâi njyebžil. Erkki Itkonen eeđâi-uv, et Lesk-Ant Uulást lâi šoddâđ Johan Turi viärdásâš čällee, jis liččii lamaš máhđulâšvuođah.  
2.1. Párnái laavlâkirje anarâš- já orjâlâškielân “ Piiččus ”. Lavlui saanijd já nuotâid lii ráhtâm Aune Vesa . Kirje almostui i. 1987.  
2.3 . Aune Vesa čäällim “ Uáináh-uv ”-nommâsâš runokirje almostui i. 1992. Kirje lii anarâš- já orjâlâškielân. Tast láá runoh já Martti Rikkos väldim čapis-vielgis koveh.  
2.4. Aune Kuuva čäällim párnáikirje “ Tuálu faŋgâ ” almostui 1994. Kirjeest láá kovvejeijee Martti Rikkos koveh.  
2.5. Iisakki Mattusist almostui i. 1996 muštâluskirje " Eellimpäälgis" , mast láá nooveelvuáhásiih mainâseh čällee eellim ääigist.  
2.6. Ilmari Mattus dokumentroomaan " Čovčjäävrist Kaamâsân " kovvee ääigi čällee pärnivuođâ- já škovlâääigist. Almostui 1996.  
2.7 . Petter Morottaja čäällim já Martti Rikkos kuvvim nuorâiroomaan “ Suábi maainâs ”almostui ive 1999. Kirje lii šlaajâs peeleest fantasiaroomaan, mast lii tuávážin sämmilâš mainâstemvyehi.  
2.7. Petter Morottaja čäällim já Martti Rikkos kuvvim párnáikirje “ Riävskánieidâ ” almostui 2000.  
3. Anarâškielân jurgâlum kirjeh  
3.1. Samuli Aikio toimâttem puáris mainâs mield čaallum “ Nieidâ kote šoodâi kollekuálsin ”. Kirje lii orjâlâškielâst jurgâlâm Matti Morottaja. Almostui 1982.  
3.2. Rauna Paadar-Leivo čäällim párnáikirje “ Halstemjeegi noaidi ” almostui i. 1990. Orjâlâškielâst jurgâlâm Matti Morottaja.  
3.3. Kirsti Palto čäällim já Matti Morottaja jurgâlem párnáikirje “ Tivgâ ” almostui i. 1994. Kirje lii vuossâmuš Anarâškielâ seervi kuástádâs. Tot maainâst Mikko-kaandâ já vállá ustevvuođâst.  
3.4. Veikko Holmberg čäällim, Marja Helander kuvvim já Matti Morottaja jurgâlem “ Tuuru-kuobžâ ” almostui i. 1995.  
3.5. Antoine de Saint-Exupéry čäällim já Iisakki Mattus jurgâlem “ Uccâ priinsâš ” 2., tiivvum tiädus almostui i. 2004.  
3.6. Iisakki Mattus jurgâlem  almostui noomáin “ Kollepäddi ” 2001. Kirjeest láá siberialiih mainâseh.  
"Javrij jieŋah parguu" Toimâttâm Pekka Sammallahti ive  2004. 
"Kyelisieidi maccâm já eres novelleh." Toimâttâm Matti  Morottaja já Ilmari Mattus ive 2005. 
Petter Morottaja čäällim "Suábi maainâs" almostui ive  1999. 
Kirjálâšvuođâčááitus  
Párnáikirjálâšvuotâ  
Maassâd pajas 
© 2006 Sámi musea Siida & Anarâškielâ servi 
Varriistâllâm 
Kuálástus 
Puásuituálu 
Tegu tááláá ááigán kulá, pargeh anarâšah masa juo puohâin tobdos ámáttijn. Nubástus tovláid luánduáigápuáđoid vuáđuduvvee oornigist tááláá teknisâš ohtsâškoodán lii pištám pajeláhháá 40 ihheed. Tot lii uáli uánihis äigi, ko váldá vuáhán ovdánem korrâ liävtu. Olmooš ij lah puoh aašijn pastam västidiđ ovdánem hástusáid. Tekniik kuittâg juátká ovdánmis. Nuuvtpa láá-uv vyerdimist lase et lase uđđâ áámmátnomâttâsah. 
Puárásumos áámmát aaibâs koskâääigi rääjist lii lamaš nuáidi  . Taan áámmátsyergi ulmuuh láá iälustâm vala 1900-lovo pelni Säämist. Majemuid taan ámáttân kullee lii lamaš Stuorr Ant Ánná (Ánná Aantinieidâ Sarre, 1843 – 1915), kote aasâi Ijjäävrist. Ärbivuáválumos áámmát vuáđudui kyelipiivdon, meccipiivdon já nurâmân  , maid Stuorr Ant Ánná-uv poorgâi. Tovle tien ámáttist ij lamaš nommâ ollágin, mut tááláá ääigist siämmáin aašijn áigápuáđus finnejeijee kočoduvvoo luándutálulâžžân . Puáris ääigist meiddei reŋgâ já pijgá láin čuuvtij áárvustoonnum áámmátnoomah. Ko reŋgâ reŋguustâlâi ääigis, puovtij sun ovdániđ joba táálu išedin, tegu keevâi Lesk-Ant Uulán (Uula Morottaja, 1892 – 1963), kote aasâi Sulgušjäävrist. Puáris ääigi pyeremus ámáttáid kuulâi meiddei siijdâpuáris ađai sijdâlensman , mon sääni lâi siijdâ laahâ. Meid majebij aigij puásui-iššeed já räiđee ovdâstii ámáttij njunnooš.  
Ko tááláš äigi aldanškuođij byrokratiainis, te tot puovtij mieldistis jieškote-uvlágánijd vátámušâid. Ovdâmerkkân ulmuid ferttij keksiđ “olmâ” ámáttijd. Anarâšah, kiäin ij lamaš mihheen eromâš eellimsuorgijd, puohtii valjiđ jieijâs ámáttân pargee tâi siähálâspargee . Jis ulmust lâi mottoom puásui, mast finnij áigápuátujoođhâ, valjij sun jieijâs ámáttin puásuialma i. Oppeet ucceeb puásuiomâsteijee, mut iänáážin kyelipivdoin piergejeijee valjiđ jieijâs ámáttân kuálásteijee . Sieivâ miäcásteijee noomâ kevtteeh iä táiđám leđe kaleskin.  
Moonnâm ihečyeđe loopâbeln iänááš puásuituálust áigápuáđus finnejeijee ulmuuh lasanii ucánjáhháá, mut tot lii áámmátráhtus nubástusâst šoddâm äšši, mast tärhibeht maŋeláá. Lâi kale mottoom áámmátnommâ, mii toolâi sistestis puoh ovdeláá mainâšum áámmátnoomâid (eereeb nuáidi, sijdâlensman já reeŋgâ), já tot lâi tálulâš . Sun piivdij riävskáid já kuolijd, juuđij pygálusâin, toovâi Reisvuonmaađhijd, sehe luommij. Lasseen sust lijjii šivetteh, sehe saavzah já sun koolvij meiddei potákkijd. Ton ooleest sun šoodâi leđe mottoomlágán eennâmtuállen, mut tuše eennâmtuálust áigápuáđus finnejeijeeh iä lamaš. Mottoon anarâšâst koijâdii áámmát mottoom äššikirje ohtâvuođâst, moo sun västidij  .  
Sierâlágán ámátteh 
Epitáválumosáid ámáttáid kullee, mast anarâš lii porgâm lii merâkapteen . Anarâš Matti Saijets vuolgij nuorâ almajin ovdláhháá jotkâsuáđi puállám Liinahamarist messikandân maailm meeráid njuhčâmáánust 1941. Maaŋgâi ivij väldimerâtaampâin purjâstem maŋa sun ucâlui Kotka Merâškoovlân, mast kárvánij merâkapteenân ive 1962. Sun lii toimâm kapteenân eres lasseen 57.000 toonni oljotaampâst Universe Defenderist, mii jođettij oljo Persialuovtâst maailm hamânáid. Matti Saijetsist lâi fastâ orottâh Portugalin kullee Azorij suolluin, mut meiddei Anarist, kost sun juuđij viettimin luámuidis. Matti Saijets jaamij 1990-lovvoost já lii vissâ-uv hävdidum Azoráid.  
Nubbe siämmáá epitáválâš áámmát lii kanavahovdâ . Kaamâsist šaddaaš já Kaamâsist, Anarist, sehe Avelist škovlâidis jottáám Maati Ááná Erjá (Erja Morottaja) ucâlui uápuidis maŋa olgoenâmáid. Tobbeen sun lii porgâm eres lasseen kibbuccist (Israelist) käävci mánuppaijeed. Olgoeennâm mätkimohe maŋa Erja maacâi Suomân uáivikaavpugkuávlun, kost sun joođhij opâidis. Opâidis maŋa sun lii lamaš toimâtteijen maŋgâ ive. Lostâpargoos lasseen sun lii uástám Nelonen:n ohjelmijd olgoenâmijn. Ive 2005 sun väljejui Music TV kanavahovdân.  
Anarâššáid eres epitáváliih ámátteh, main sij láá porgâm, láá eres lasseen urmáágár, katekeetta, lukkár, kirkkoveerdi, kävppijâs, tähtipargee, pennuustivrejeijee, škovlâtooimâtärhisteijee, rehtor, vuáđuškoovlâ lehtor, vyeššee, kievkkânišedeijee, uáivitoimâtteijee, radiotoimâtteijee, puáluhovdâ, totkee, aldatipšoo, párnáitipšoo, peivikiäččuišedeijee, juávkkupeerâpeivikiäjujođetteijee, ATK-vuávájeijee, vuávájeijee, kulttuurčällee, kieldâhovdâ, táálualmai, messikandâ, návdoo, taksi-irâtteijee, kondiittor, meccipargee, pocceealmai, autovyeijee, puhelinstellejeijee, kollekuáivoo, kävppi-išedeijee, räjivahtâ, tullivahtâ, poolis já postâalmai.   
Anarâš áámmátráhtusist tábáhtui stuorrâ nubástus 1960–70 -lovoi suulâin, ko moottorkiälkká poođij Sáámán. Aalgâst kiälháh lijjii tuše motomeh, mut pajeulmui já tálulij-uv mielâkiddiivâšvuotâ moottorkiälhá kuáttá lasanij já juo 1970-lovo pelimuddoost moottorkiälkká lâi masa juo jyehi táálust. 
Puásuituálun moottorkiälhá puáttim vaikuttij čuuvtij. Vistig juo uástuhadde lâi viehâ styeres, mut vala-uv stuárráb kolo tovâttij ton kevttim bensin haddeest já aainâs-uv väriosij hahâmist. Ko moottorkiälkká lâi puáttám mietimái, tovâttij tot ääigimield ucebij puásuiomâsteijei kuáránem. Iänááš anarâšâin lijjii poccuuh enâmus muddoost vaarâ viđâlovveest čuátán, mut tagaráin puásuilovvoin ij puáhtám toollâđ mottorkiälhá, ko puurrâđ-uv koolgâi. Moottorkiälháttis olmooš ij pastam uásálistiđ puásuipargoid, ko sun ij liččii pissoom čuoigân juávhu mieldi. Áinoo čuávdus áášán lâi posuilovo lasettem aainâs-uv peelijn, teikkâ ollásávt luoppâm puásuihommáin. Stuárráámus uási anarâšâin kärŋiluvvii taan maajeeb čuávdusân. Sij šoddii ucâluđ uđđâ ámáttáid. 
Riävskápivdo, muorjim já kyelipivdo siäiluttii ain-uv saajees áigápuátuoornigist, mut aainâs-uv nuorah ferttejii kejâstâlškyettiđ olgoláá. Maaŋgah sist ucâluvvii oppeet oopâ pálgá oolâ já šoddii jieškote-uvlágán áámmátškovláid, opâttuvváid já máttáátteijeeškovláid. Motomeh värrejii Ruotân huksiđ ránnjáriijkâ pyereestpiergimohtsâškode. Motomeh vuáđudii jieijâs finnoduvâid molsâšuddee miänástussáin. Uási nuorâin paccii päikkikuávlusis koskâpuddâsij pargoi viehân já maŋgâseh koččii ovdánem kiälhást. Puohnâssân nubástus lâi uáli styeres nomâlâsân tondet, ko tot tábáhtui nuuvt uánihis ääigi siste. 
Äigi riävdá já anarâšah-uv ton mieldi. Taan keežild anarâšâid kuáhtáá tááláá ääigist eres lasseen uáppen, hárjuttellen, finnodâhirâtteijen, huksejeijen, čällen, artesaanin, kielâjurgâleijen, kuálástusmiäštárin, kulttuurpargen, bussivyeijen, kyelivahtân, šleđgâstellejeijen, autostellejeijen, kirječällen, tivtâstellen, hooteelpargen, máttáátteijen, mätkiuápisin, musijkkárin, pardur-čohhon, pargohovdân, čorgejeijen, puásuituáluirâtteijen, mađhâšemirâtteijen, peerâpeivitipšon, kielâjurgâleijen, pocceealmajin já puálualmajin.   
Uccpárnáá Vuoli Ilmar 
Nyere Piäkká (Pekka Saijets) já Matti Paadar pivdoalmaa  piegâsyejeest Paččveist. T.I. Itkonen 1913. 
Čuovâkove Aanaar pappâl viäskár uksâpiällást. Lukkár  Jormo-Hendrih (Heikki Mattus) ja kirkkoveerdi Santeri Valle ive 1918. 
Suomâ MTV kanavahovdâ Erja Morottaja. 
Mađhâšemirâtteijee Into Paadar Anarist. 
Maassâd pajas 
© 2006 Sámi musea Siida & Anarâškielâ servi 
Varriistâllâm 
Kuálástus 
Puásuituálu 
Anarâšah láá varriistâllâm iäljárávt nube maailmsuáđi räi . Juo talle varriistâllâm tábáhtui iänááš kesipääihi já tälvipääihi kooskâ. T.I. Itkosii, Ilmari Itkosii já Samuli Paulahaarju pajasmiärkkumeh moonnâm ihečyeđe vuosmuin ihelovvoin muštâleh, et varriistâllâm lii lamaš meiddei maaŋgâuásásâš. Muštâluvvoo, et motomijn lijjii lamaš joba kuttâ-uv sierânâs aassâmsaje ihásávt. Muštâluvvoo, et tággáár varriistâllâmkiäinu jottáám perruu uáiváámus lâi pahudâm, et lii älkkeb sirdeđ stuorrâ perruu pääihist nuubán, ko anneeđ huolâ perruu purrâmâš hahâmist já fievridmist pivdosoojijn já -čaasijn oovtâ aassâmsajan.  
Kesi- já tälvipääihi sajan vaikuttii tiäđust-uv ärbivuáváliih suhâkuávlu h Anarist. Kesipäikki lâi Aanaarjäävri riddoost – jolgâ njaargâin tâi suolluin, mut meiddei eres javrij riddoin lijjii perrui kesipääihih. Tälvipäikki väljejui suáijáás vyevdikuávlust, alda poccui tälvikuátumijd. Kuolmâsmuorâi finnim-uv vaikuttij tälvipääihi valjiimân. Motomeh jurdâččii meiddei torvolâšvuođâ já halijdii, et tälvipäikki kolgâččij leđe pyereest čiävást pirrâs iähtun.  
Varriistâllâm jotkui táálui vuáđudem maŋa 
Ko ärbivuáváliih suhâkuávluh lijjii uuccum ruuvnâtáállun , lijjii toid siskáldittum meiddei kesi- já tälvipääihih, já varriistâllâm jotkui meiddei táálui vuáđudem maŋa. Kesi- já tälvipaihij koskâ ij távjágin lamaš viiđâ kilomeetterist kuhheeb. Kenski keevâtlâš suujah láá ovdil vaikuttâm toos, et kesipääihih láá lamaš saijaabeh já pyereest huksejum já kiedist láá lamaš maaŋgâlágáneh rakânâsah. Ko anarâšah juo 1800-lovvoost oppii syemmilâš uđâsässein šiiveettuálu, láá nuuvt kesi- ko tälvipaihijd-uv huksejum syejeh šivettáid. Siämmáá náálá láá kuohtuid paihijd uárnejum velttidmettumeh tálutuálutarbâšeh.  
Ulmuuh värrejii távjá majemui sijvoi ääigi, mut ko eennâmtuálu mottoom muudon ovdánij, varrim kesipááikán maŋanui tommittáá, et pottáák kiergânij kolvuđ meiddei tälvipááikán. 1950- já 1960-lovvoin, kesipááikán peesâi varriđ iäskán talle, ko párnááh lijjii peessâm škoovlâst kesiluámun. Jis varriđ puovtij časij mield, jođettuvvojii kárbáin lussâduboh tävireh já távjá meiddei uccâ párnááh. Nissoonviehâ jođettii enâmij mield šivettijd puárásub párnáiguin. 
Vaarpij pellâs 
Meid kesipaaihijn šoddâduvvojii potákkeh já navrâseh kesitárbui várás. Tehálumos suijâ varriimân lâi varpij aldasáid peessâm . Kiđđâkyeli kuškâdui pieggiis soojijn ko oppeet čoovčâbeln kyeli sälttejui täälvi várás. Kesipääihist läddin anarâšah nijttii suoinijd, rokkii já kuškâdii hoošijd, sehe kuccuu jáhálijd. Tälvisijvoi ääigi táálván vyerkkejum purrâmâšveerkih siämmáá ko syeinih, huáših já jävillimpoh kesittuvvojii kesipääihist já ton pirrâsijn táárbu mield.  
Anarâšah láá varriistâllâm Päärtih kuávlust kesi- já tälvipaihij kooskâ ain 1970-lovo räi, majemuuh vala 2000-lovo aalgâkeččin. Ko aassâm čokkânškuođij piäđguiaassâmkuávluin čuákkipaihijd, láá ovdiih aassâmsajeh pááccám suvváid taan ääigi kesipäikkisullâsâš aassâmsaijeen. 
Inka Sarre pasa kááhu ráptukeeđgi alne. Anarâšah sirduuškuottii tupeässen  1700-lovo loopâst. Väinö Auer 1918. 
Saijetsij kesipäikki Nyere-Juhháán Aanaarjäävri riddoost. T.I. Itkonen  1902. 
Mattii Saammâl (Sammeli Sarre) perruu tälvipäikki Tälvitupeluobâl. 
Maassâd pajas 
© 2006 Sámi musea Siida & Anarâškielâ servi 
Päikkinoomah 
Suhâkuávluh 
Päikkinoomah tääbbin Aanaar kuávlust muštâleh eres lasseen tom, et ellee luándu já olmooš lává oovtâst väldidâm leijoonuási päikkinommâhivvâduv miärušoosijn. Čielgâsávt enâmustáá tiättojeh kyeleh Aanaar kuávlu päikkinoomâin já tot muštâl eres lasseen tast, et mij anarâšah lep kuálásteijeeaalmug já meiddei miäcásteijeeaalmug, tâi kuittâg lep motomin lamaš tagareh. Kyeli tiättoo penttâ 338 kerdid, main vuásku lii njunošist ( 82 kerdid). Nube sajan oleh elleeh 318 kerdijn, main poccuu sierâlágán variaantah tiättojeh enâmustáá ( 59 kerdid). Kuálmádin puátá olmooš, kote tiättoo nommân 278 päikki36 kerdid). Niäljád saje väldideh lodeh, moh kuáhtájuvvojeh 242 päikkinoomâst, enâmustáá tiättoo kähtee ( 43 kerdid), mut tuhtuu ij ohtiigin. Täst puávátččijm miäruštâllâđ, et tovláá ääigist taah kyehti loddešlaajâ láá nobdum siämmáá šlaajân kullen já ovdâmerkkân mun jieš lijjim vala 1980-lovvoost ton mielâst, et lode  anarâšnommâ lii kähtee , jiemge noomâ tuhtuu lamaš ubâ kuullâmgin. Šadoh já muorah ulâtteh niäljád sajan 227 kerdijn, peeci njunošist ( 42 kerdid). Kuuđâd saje páácá imeláid, nuáidivuotân já häldeid, moh tiättojeh 82 kerdid, Ákku já Äijih njunošist ( 43 kerdid). Čiččâd saje kulá tivrijd, moh kuáhtájuvvojeh 20 kerdid, myevvir enâmustáá ( neljii ). Majemuu sajan kärttih tuuttâđ myerjih já kuobbâreh, veikkâ láá-uv viehâ teháliih ulmui. Toh tiättojeh tuše 16 kerdid, main njunošân lii olláám sare ( 7 kerdid). Puohnâssân taah ovdeláá luvâttâllum šlaajah tiättojeh 1502 päikkinoomâst, mii lii pajeláhháá 1/5 (viđâdâs) ubâ anarâš päikkinommâhivvâduvâst. Orjâlâškielâlâš- já suomâkielâlâš päikkinommâduvâst jiem lah tággáár tutkâmuš porgâm. Koččâmušhân lii kuittâg iänáážin siämmáin noomâin, moh láá anarâškielâst jurgâlum tâi hämmejum suomâkielân já orjâlâškielân. noomâst, Antti njunožist (  
Magareh talle láá tah váájuv 4/5 (nelji viiđâduási) päikkinoomah? Toh láá appellatijvâvuáđusiih ađai vuáđuduveh meccialmosnoomáid já tiättojeh iänááš vuáđuoosijn, mut meiddei miärušoosijn. Muádi päikkinoomâst siämmáá-áigásávt sehe miäruš-, já vuáđu-uásist, tegu ovdâm. Suáluičuálmáásuollust já Suáluinyeresuollust , mii lii jurgâlum suomâkielân Nuoransaari . Puohnâssân anarâšpäikkinoomah láá pajeláhháá 6000, suomâkielâliih masa siämmáá verd, orjâlâškielâliih pajeláhháá 2000, nuorttâkielâliih suullân muáddi čyeđe já väärpih siämmáá verd. Vaarpij tärkkilis sajeh iä lah puohâi vaarpij uásild tiäđust, ijge taid pyevti innig ubâ čielgiđgin. Ohtsis pajasčaallum já kárttáid numeristum noomah láá suullân 14000.  
Maassâd pajas 
Puohnâssân mecciappellatiijvah anarâškielâst láá suullân 300 já taa Top 40 listo ađai 40 táválumos appellatijvâd päikkinoomâin pivnohumosoornigist:  
1. jävri + jáávráš + jávrádâh + jávráduvvâš 1956 kerdid 2. vääri + váárááš + värehâš 712 kerdid 3. suálui + suolluš + lássá 629 kerdid 4. juuhâ + vei + juuvâš + aajâ 552 kerdid 5 . njargâ + njaargâš + njargâstâh 537 kerdid 6. luohtâ + luovtâš 480 kerdid 7. luobâl + luobbâlâš 233 kerdid 8. jeggi + jiägáš 198 kerdid 9. uáivi + uáiváš 185 kerdid 10. keđgi + kiäđgáš 157 kerdid 11. čuálmi + čuálmáš 152 kerdid 12. ruávi + ruávááš + puállám 149 kerdid 13. vyeppee 132 kerdid 14. láddu + lááduš 117 kerdid 15. čielgi + siälgáš 114 kerdid 16. kuoškâ + kuoškâš 97 kerdid 17. vuonâ 89 kerdid 18. kieddi + kiäddáš 72 kerdid 19. moorâst + morâstâš 70 kerdid 20. eennâm 63 kerdid 21. pähti + páávtáš 61 kerdid 22. puolžâ 54 kerdid 23. skäiđi + skááiđáš 52 kerdid 24. uáivuš 48 kerdid 25. savo ~ savvoon 44 kerdid 26. čukkâ ~ čokke ~ čohhááš + čummâ 43 kerdid 27. pohe + povvááš 42 kerdid 28. myetki + muáđháš + muáđhád 41 kerdid 29. vuodâs 38 kerdid 30. tupesaje 35 kerdid 31. käldee 33 kerdid 32. juovâ 31 kerdid 33. ämmir + tiävá 29 kerdid 34. kuolbâ + kuolbânâš 28 kerdid 35. ävži 27 kerdid 36. kárgu 25 kerdid 37. nyeri + nuárááš 22 kerdid 38. viälmá 21 kerdid 39. kaavâ 20 kerdid 40. puornâ 18 kerdid  
Já nuuvt ko uáinip, ij tuodâr lah ubâ listoostkin, veikkâ toh-uv kale Aanaar kuávlust láá uáli valjeest. Tuodâr lii iäskân saajeest 41, tiettumkeerdih 17, main iänááš uási láá Aanaar kuávlu ulguubeln. Neljilov pivnohumos mecciappellatijvâd tiättojeh penttâ 7254 kerdid. Loopâi 260 mecciappellatijvâi tiettumkeerdih iä lah rekinistum. Magarijd ulmuu rähtim rakânâsâid, teikkâ teknisijd piergâsijd kuáhtáp Aanaar kuávlu päikkinoomâin:  
1. Čielgâsávt enâmustáá kuáhtáp sääni kuáti , penttâ 146 kerdid, 2. nubben lii tupe , 107 kerdid, 3. kuálmádin enâmustáá lii lyevi , 19 kerdid, 4. niäljádin láá koldemân lohtâseijee säänih koldem já nyetti , 18 kerdid, mut siämmáá lohomiärán olá meiddei puornâ , 5. viđâdin lii äiđi , 16 kerdid, 6. kuđâdin lii láávu , 14 kerdid, 7. čiččâdin lii ákšu , 11 kerdid, 8. kávcádin lává kerris já puárree , kuábáš-uv 10 kerdid, 9. ovcádin lává käärbis já piärtušm , kuábáš-uv 9 kerdid, 10. lovváád saajeest kávnoo viermi , 8 kerdid, 11. ohtnubálovádin lává lyevdi já káskástoh , 7 kerdid, 12. kyehtnubálovádin lii huonâs , kuttii, 13. kulmânubálovváád saje kulá piergâsáid nijbe , láávtáš , árdu , tävgi já pelbi , sehe pisso , juáháš vittii , 14. neljinubálovádin kávnojeh suárváš , saaveeh já puvre , juáháš neljii , 15. vittânubálovváád saje jyehih säitti , čyeimi já hirsâ , juáháš kulmii , 16. kuttânubálovváád saje jyehheeh láá čiččâm: veeččir , liššá , kaŋgâ , läbži , stávrá , naavit já láátu , juáháš kuohtii , 17. jumbosaje jyehheeh láá käävci: sivlá , háárááv , puuvko , suábbi , kiällár , kiämppá , syermi já tävgi , juáháš ohtii .  
Puohnâssân tah ulmuu rähtim rakânâsah, išeniävuh já piergâseh tiättojeh miärušoosijn 492 kerdid.  
Uccpárnáá Vuoli Ilmar 
Juvduu Ryettikuoškâ, tyehin Ocomâš. 
Kähtee lii tijpâlâš Aanaarjäävri čäcilodde já pivnohumos loddenommâ  päikkinoomâin. 
Äijihjäävri Äijih.  
Luándu já olmooš päikkinoomâin Aanaar kuávlust-luvâttâllâm  
Maid paikkinoomah muštâleh?  
Maassâd pajas 
© 2006 Sámi musea Siida & Anarâškielâ servi 
Heikki Mattus 
A.V. Koskimies 
Kiđđuv 1886 Syemmilâš-ugrilâš Seervi ovdâalmai O. Donner hokâttâlâi Aukusti Valdemar Koskimies (oovdiš Forsman) vyelgiđ Anarân tutkâđ já pajasčäälliđ anarâškielâ, mos Koskimies mieđâi. Suu mieldi vuolgijn maister K. Cannel já pajeuáppee G. Stenvik (maŋeláá Kivistö). Kesimáánu 11. peeivi sii pajanii Vaasast taampân já purjâstii Ruotân, kost ain Sundsval já Östersund pehti Taažâ Truándimân. Tobbeen mätki ovdánij tamppáin Taažâ Čäcsuollui, kost kesimáánu 26. peeivi sii purjâstii Varjâvuonâ rasta Puáđgááid, jeđe ain Njiävđámân. Tobbeen sij vazzii Čuolisjäävri kiäčán, kost pessii kärbissáttoin Aanaar pappâlân. Tobbeen Koskimies orostâlâččij Anarist oromis ääigi. Ko Koskimies lâi finnim olsis kielâmiäštárijd, peesâi pargo älgiđ syeinimáánu aalgâst ive 1886. Kielâmiäštárin sust lijjii: Aanaar lukkár já škovlâmeeštir Heikki Mattus ađai Jormo-Hendrih, kote sáárnui Viestâr-Aanaar suommân, táluliih Mikko Aikio, kote sáárnui Viestâr-Aanaar suommân já Juho Petteri Lusmaniemi, kote sáárnui Nuorttâ-Aanaar suommân, veikkâ aasâi-uv Viestâr-Anarist, škovlâmeeštir Iisakki Mannermaa, kote sáárnui Viestâr-Aanaar suommân, sehe oovdiš kävppijâs já hiärástuámmár Paavali Valle, kote sáárnui Maadâ-Aanaar suommân, veikkâ aasâi-uv Viestâr-Anarist. Eres kielâmiäštáreh maid Koskimies nomâttij, lijjii Antti Juhháánkandâ Kitti (Meniš-Aantijn nubbe), kote sáárnui Viestâr-Aanaar suommân, Antti já Matti Sarre, kiäh sárnoin Tave-Aanaar suommân, lävdialmai Pietari Valle, kote sáárnui Nuorttâ-Aanaar suommân, sehe vala Uula Morottaja ađai Lesk-Ant Uulá, kote sáárnui Nuorttâ-Aanaar ađai Paččvei kuávlu suommân. Suu kielâčáittusijd lâi T.I. Itkonen čáállám pajas. A.V. Koskimies algâttij pargoos vuossâmuin kielâmiäštárijnis čielgiimáin vistig tergâdumosijd kielâopâlâš aašijd. Taat vuossâmuš kielâmeeštir saatij leđe máhđulávt Jormo-Hendrih ađai Heikki Mattus, mut sun kaartâi luoppâđ pargostis já sajan sun finnij nube kielâmiäštár, kote lâi mahđulávt Mikko Aikio. Tađe ovdil lâi Uccjuv kirkkohiärrá Anders Andelin ráhtám suomâkielâ – anarâškielâ sänilisto, mon A.V. Koskimies oovtâst nubbijn kielâmiäštárijnis tievâsmitškuođij. Kielâpargosis Anarist sun lâi mudoi tuđâvâš, pic oovtâ ääši sun nomâttij, mos sun jieš lâi uáli uccáá tuđâvâš já tot lâi anarâškielâ jienâoopâ čielgim. Uássin ulmuuh ettii jienâduvâid jieškote-uv vyevi mield já vookaaljienâduvah lijjii mudoi-uv suu mielâst läivislágáneh, te lâi vaigâd huámášiđ monnii válduvookaal. Tah-uv ääših vaarâ maŋeláá čielgii, ko sun finnij lase kielâmateriaal kiävttusis já uápásmui kielân pyerebeht. Čohčâmáánu 21. peeivi 1886 Koskimies vuolgij maasâd máádás. Pargo Anarist piištij pajeláhháá pelkuálmád máánu já puátusin čokkâšuvvii ereslasseen párnáimainâseh 100, tovlááh mainâseh suullân 200 já sänivajeseh suullân 75. Maŋeláá T.I. Itkonen jurgâlij taid suomâkielân, tievâsmitij taid jiejâs pajasčälimijgijn já toimâttij tain kirje , mii almostui vuosâteddilâssân ive 1917. Nubbe teddilâs almostui Lea Laitisii toimâttâssân ive 1979. Tivtâstellee, sehe škovlâ- já tieđâalmai Aukusti Valdemar Koskimieš šoodâi Pihlajavesist 7.1.1856. Suu vaanhimeh láin kirkkohiärrá Oskar Wilhelm Forsman já Maria Gustafva Ahlholm. Aukusti Valdemar vaaldij suomâkielân jurgâlum suhânoomâs Koskimies virgálávt kiävtun ive 1906 já nuuvtpa sun lâi-uv Anarist porgâdijn vala Forsman. Sun valmâštui filosofia kanditaattân ive 1882 já filosofia lisensiaattân ive 1891. A.V. Koskimies almostitij maaŋgâid olgosdalduvâid já čuágálduvâid já finnij professor árvunoomâ ive 1926. Sun jaamij Helsigist kesimáánu 5. peeivi 1929.  
Inarinlappalaista   kansantietoutta -kirje vuáđuduvá Aukusti Valdemar Koskimies Anarist nuurrâm   amnâstâhân. 
Maassâd pajas 
© 2006 Sámi musea Siida & Anarâškielâ servi 
1.1. Sämitige toimâohjelm já ekonomiavuávám 2012–15 rááhtus  
1.2. Sämmilij sajattâh  
Sämmiliih láá algâaalmug, mast lii jieijâs historjá, kielâ, kulttuur, iäláttâsah, eellimvyehi já identiteet.   Sämitige  ive  2011  nuurrâm tiäđui mield  láá Suomâst  9.919  sämmilâžžâd. Sämmilij  lohomeeri  lii  majemuu  neelji  ive  ääigi  lasanâm  suullân  569  ulmuin,  lasanem  lii tábáhtum nomâlâssân sämikuávlu ulguubeln. Sämikuávlust, moos kuleh Iänuduv, Aanaar já Ucjuv  kieldâi  kuávluh  sehe  Säämi  palgâs  kuávlu,  mii  lii  Suáđigil  kieldâst,  äässih  3.459 sämmilâžžâd. Kuávlu vijđodâh lii 35.000 km².  Sämmiliih láá sämikuávlust kuálmádâs ucceeblohhoon kuávlu suullân 11.000 ässest. Tuše Ucjuv kieldâst láá sämmiliih eenâblohhoon. 
Suomâ  sämmilijn  jo  suullân  65  %  (6.460)  äässih  sämikuávlu  ulguubeln,  sist  653  olgoenâmijn.  Áinoo sämmilâšeenâblovo kieldâ Ucjuuhâ lii monâttâm sämiaalmug koskâvuođâlávt  enâmustáá.  Tobbeen  sämmilij  uási  kieldâ  ubâ  aalmugist  lii  tääl  suullân  60  %  ko  vala ihetuhháát jorgalduvâst tot lâi paijeel 70 %. 
Paijeel 45-ihásijn sämmilijn 64 % äässih sämikuávlust já vuálá 45-ihásijn 67 % äässih sämikuávlu  ulguubeln. Vuálá  love  ihásijn párnáin paijeel  70  %  äässih  sämikuávlu  ulguubeln  já oppeet  paijeel  75-ihásijn  85  %  ääsih  sämikuávlust.  Nuuvtpa  čielgâsávt  eenâbloho  párnáin, nuorâin já rävisulmuin, kiäh láá pyeremus pargoavveest, äässih sämikuávlu ulguubeln. 
Suomâst sárnuh kulmâ sämikielâ: tavesämikielâ, aanaarsämikielâ já nuorttâsämikielâ.  Sämmilijn ucceeb ko peeli sárnuh sämikielâ.  Tavesämikielâ sárnuh 70–80 % sekä aanaarsämikielâ já nuorttâsämikielâ kuábbáá-uv vuálá 15 % sämikielâlijn sämmilijn. Säämi kielâlaavâ mield sämikieláin uávilduvvoo puoh Suomâst sarnum sämikielâid. 
Vuáđulaahâ  tuurvâst  sämmiláid  Suomâ  áinoo  algâaalmugin  vuoigâdvuođâ  jieijâs  kielân  já kulttuurân  já  taid  kyeskee  jiešhaaldâšmân  sämikuávlust.    Sämikulttuurân  kuleh  sämikielâ, kulttuurärbi,  tyejiärbikulttuur  olgospyehtimeh  sehe  ärbivuáváliih  sämi-iäláttâsah  tegu puásuituálu, kyelipivdo, nurâdem já meccipivdo. 
1.3. Sämmilijd kyeskee kuávdášlâš aalmugijkoskâsiih sopâmušah já eres aalmugijkoskâsiih olmoošvuoigâdvuotkenigâsvuođah  
Säämi jiešmeridemvuoigâdvuotâ  
Suomâ lii ratifisistám maaŋgâid algâaalmugij vuoigâdvuođâid tuárjoo aalmugijkoskâsijd sopâmušâid, tegu aalmuglâš- já poolitlâš vuoigâdvuođâid kyeskee almossopâmuš (KP-sopâmuš), ekonomâlijd, sosiaallijd já čuovviittâslijd vuoigâdvuođâid kyeskee aalmugijkoskâsâš almossopâmuš (TSS- sopâmuš), biodiversiteetsopâmuš, aalmuglij ucceeblovoi suojâlem kyeskee raamialmossopâmuš (ucceeblohoraamisopâmuš), párnáá vuoigâdvuođâid kyeskee almossopâmuš (párnái vuoigâdvuođâi sopâmuš), Euroop Rääđi kuávlulijd já ucceeblohokielâid kyeskee eurooplâš vuáđukirje kulttuurolgospyehtimij maaŋgânálásâšvuođâ suoijâlmist já oovdedmist toohum Unesco almossopâmuš (kulttuurolgospyehtimij suojâlemsopâmuš) já Eurooplâš enâdâhalmossopâmuš (enâdâhalmossopâmuš), mut sämmilij kulttuur, ärbivuáválij iäláttâsâi já sämikielâ sajattâh ij lah liijká nokko torvejum. 
OA almosčuákkim lii tuhhiittâm ive 2007 almosčuákkimistis algâaalmugij vuoigâdvuođâi julgáštus. Suomâ lii vuáláčáállám julgáštus já čonnâsâm julgáštus olášutmân. Julgáštus lii vuosâsajasávt Suomâ siivvâdlávt kenigittee. Julgáštus váátá, et staatah já algâaalmugeh jieijâs instituutioi pehti pargeh oovtâstpargo já ráđádeleh ávus mieláin vâi uážžuh algâaalmugij munemietâmâš tagarijn haaldâtlâš já lahâaasâtlâš aašijn, moh vaikutteh algâaalmugáid. Julgáštus tuubdâst algâaalmugij jiešmeridemvuoigâdvuođâ. Julgáštus tuubdâst algâaalmugij vuoigâdvuođâ uážudiđ taggaar ekonomâlâš já sosiaallâš ovdánem, mii västid algâaalmugij jieijâs uáinuid. 
Sämmilij sajattuv algâaalmugin Ruotâst, Taažâst já Suomâst kieđâvuššee OA algâaalmugij sierânâsraportistee James Anaya raapoort avžuuttâsâidiskuin adelui OA olmoošvuoigâdvuođârááđán 13.1.2011. 
KP-sopâmuš, 1 artikla  1. Puohâin aalmugijn lii jiešmeridemvuoigâdvuotâ. Taan vuoigâdvuođâ vuáđuld toh merideh rijjâ poolitlâš vuáháduumees já hárjutteh rijjâ jieijâs ekonomâlâš, sosiaallâš já čuovviittâslâš tile ovdedem.  2. Aalmugeh pyehtih rijjâ kevttiđ luánduriggoduvâidis já -varijdis jieijâs uáiviláid, jis tot ij vahâgit ohtsii hiäđu prinsiipân vuáđuduvvee aalmugijkoskâsâš ekonomâlâš oovtâstpargo já aalmugijkoskâsâš vuoigâdvuođâ kenigâsvuođâid. Moonnân tábáhtusâst aalmugist ij uážu rievediđ ton jieijâs eellimiävtuid.  3. Puohah taan almossopâmuš sopâmušstaatah já toh staatah, moi ovdâsvástádâsâst lii jiešmeridemvuoigâdvuođâttes kuávlui já huolâttâshaldâttâhkuávlui haldâttâh, kalgeh ovdediđ jiešmeridemvuoigâdvuođâ olášuttem já kunnijâttiđ taam vuoigâdvuođâ Ovtâstum Aalmugij vuáđukirje miärádâsâi mield. 
Algâaalmugjulgáštus   
Artikla 3: Algâaalmugijn lii jiešmeridemvuoigâdvuotâ. Taan vuoigâdvuođâ vuáđuld toh merideh rijjâ poolitlâš sajattuvâs já ovdedeh rijjâ ekonomâlâš, sosiaallâš já čuovviittâslâš tiilees. 
Sämmilij jiešmeridemvuoigâdvuotâ ij olášuu tuhhiittettee vuovvijn. Sämmilij jiešmeridemvuoigâdvuotâ ei olášuu ärbivuáválii sämi-iäláttâsâi, sämikuávlu luánduriggoduvâi, eennâm- já čääsi tâi eennâmkevttim stivriimist já haldâttuvâst. 
olášuu, koska sämmilij 
Raportistis Anaya kiddij huámášume el. sämmilij jiešhaldâšem ovdedemtárboid já avžuuttij Suomâ  ratifisistiđ  ILO  169-sopâmuš.    Algâaalmugraportistee  avžuuttij  Suomâ  pyerediđ sämmilij jiešmeridemvuoigâdvuođâ, sirdeđ pargoid sämitiigán aašijn, moh kyeskih sämmilij ärbivuáválijd  iäláttâsâid,  kulttuur,  kielâ  já  eennâmvuoigâdvuođâid.  Suomâ  staatâ  kolgâččij turviđ sämitiigán kelijdeijee resurssijd toimâđ já pehtilittiđ tooimâid sämikielâi iäláskitmân.  Suomâ lii čonnâsâm raapoort avžuuttâsâi olášutmân. 
Kuálmád sämiparlamiänttárij konferens ive 2011 vaađâi julgáštusâstis el. sämmilij jiešmeridemvuoigâdvuođâ  olášuttem,  kelijdeijee  resurssijd  sämitiigán  já  sämikielâ,  kulttuur  já iäláttâsâi  tuárjumân,  vuoigâdvuođâ  enâmân,  čáácán  já  luánduriggoduvváid  sehe  huáputtij Ilo-sopâmuš ratifisistem. 
Euroop  Union  komissio  lii  20.11.2008  tuhhiittâm  tiäđuadelem  Euroop  union  já  arktâlâš kuávlu.  Tiäđuaddelmist  Euroop  union  čoonnâs  oovtmanolâš  savâstâlmân  arktâlâš  algâaalmugijguin. Tiäđuaddelmist páhuduvvoo še, et EU kolgâččij suogârdâllâđ. maht algâaalmugij uásálâšvuotâ uárnejuvvoo uássin EU tave ooláádmudo (pohjoinen ulottuvuus) politiik. Euroop  parlament  toovâi  20.1.2011  miärádâs  EU  pištee  politiikâst  tavveen.  Parlament  kiäsá Suomân  já  Ruotân,  vâi  toh  ratifisistáččii  ILO  169-sopâmuš.  Parlament  meid  vaađâi,  et algâaalmugeh  kalgeh  uásálistiđ  čovgâsubbooht  politijkkárij  vuáváámân.  Algâaalmugkulttuurij já -kielâi turvim váátá sierânâstooimâid. 
Suomâ  Euroop  Union  servâmäššikirje  uássin  lii  sämmilijd  kyeskee  pevdikirje  nr  3,  moin sopâmušpeleh tubdâsteh, et Suomâst já Ruotâst láá aalmuglâš já aalmugijkoskâsâš vuoigâdvuođâ mield kenigâsvuođah  já čoonnâsmeh sämmilij háárán  sii  iäláttâsâi,  kielâ, kulttuur  já eellimvyevi  siäilutmân  já  oovdedmân  sehe  uáinih,  et  ärbivuáválâš  sämikulttuur  já  sämiiäláttâsah  láá  kiddâ  luánduiäláttâsâin  tegu  puásuituálust  sämmilij  ärbivuáválijn  kuávluin. Servâmäššikirje lii valdum uássin nk. Lissabon sopâmuš.  Sämipevdikirje 1 artikla mield ton estihánnáá, maid ES (EY) vuáđudemsopâmušâst meriduvvoo, et sämmiláid uážžu mieđettiđ ohtuuvuoigâdvuođâid puásuituálu háárjutmân ärbivuáválijn sämikuávluin. Nuuvtpa tággáár uđâsmittem  puáhtá  olášuttiđ  aalmuglávt  EU  mietâmâšâttáá.    Artikla  2  mield  pevdikirje puáhtá vijđediđ kuoskâđ eres-uv sämmilij ohtuuvuoigâdvuođâid, moh lohtâseh ärbivuáválâš sämi-iäláttâssáid. Tot kuittâg váátá puohâi sopâmušpeelij miettâm. 
Suomâst  vuáđulaavâ  olášume  lahâasâttâsprojektijn  kocá  vuáđulahâváljukodde.  Váljukode peleväldim  sämmilij  vuoigâdvuođâsajattuvâst  linjee  lahâasâttâs  valmâštâllâm.  Vuáđulahâváljukode peleväldimeh váldojeh vuotân sämitige hiäđukocemist já ciälkkámušâin. Sämitige jieijâs  tooimâ  já  hiäđukocceem  vuolgâsaijeen  lii  Suomâ  aalmugijkoskâsij  kenigâsvuođâi  já aalmugijkoskâsij algâaalmug- já olmoošvuoigâdvuođâi olášume koccee orgaanâi avžuuttâsâi olášume ovdedem. 
1.4. Toimâpaje vuolgâsajeh  
Uáiviminister Jyrki Katais haldâttâs haldâttâsohjelmist staatârääđi lii čonnâsâm turviđ sämitige toimâmiävtuid.   Haldâttâsohjelmist asâttuvvoo ulmen ILO 169-sopâmuš ratifisistem vuossâmuu keerdi. Haldâttâs čoonnâs še ovdediđ eennâmkiävtu stivrejeijee čielgâsmitmáin lahâasâttâs já uásálistmáin algâaalmugijd kyeskee aalmugijkoskâsâš oovtâstpaargon naanoodmân algâaalmugij tuođâlâš suojâlem. Haldâttâs čoonnâs ohjelmistis olášuttiđ sämikielâi iäláskittemohjelm, ton resurssistem já läjidiđ pissoo toimâmmaali sämikielâi iäláskitmân. Haldâttâs čoonnâs turviđ sosiaal- já tiervâsvuođâpalvâlusâid sämikielân já rähtiđ aalmuglâš kielâstrategia. Strategiast já oovdedmist kiddejuvvoo eromâš huámášume sämi-, romani- sehe seevvimkielâ sajattâhân. Biodiversiteetstrategia olášutmist čonnâsuvvoo turviđ säämi kulttuurlâš vyevi já ärbivyevi kevttiđ luándu. Ko haldâttâsohjelm linjiimeh olášuveh, te toh pyeredeh sämitige toimâiävtuid já torvejeh sämikielâ já kulttuur siäilum. 
Ruukilaahâ (621/2011) já čäcilaahâ (587/2011) láá uđâsmittum. Lavváid lii valdum nk. sämikulttuur hiäjusmittem syeji. Vuáđulahâváljukodde lii linjim, et sämmilijd kyeskee sierânâslavváid kalga väldiđ nk. sämikulttuur hiäjusmittem syeje ruukilaavâ já čäcilaavâ ovdâmeerhâ mield. Ruukilaavâ mield kolletoidem-, malmâuuccâm- tâi ruukilove ij koolgâ mieđettiđ, jis love miäldásâš toimâ ohtuunis tâi oovtâst eres västideijee luvijguin tâi kuávlui eres kevttimhamijguin hiäjusmitáččij sämikuávlust merhâšittee iävtuid hárjuttiđ ärbivuáválijd sämiiäláttâsâid teikkâ mudoi paijeentoollâđ já ovdediđ sämikulttuur. 
Čäcilaahâ  
Suomâ, Taažâ já Ruotâ staatah ráđádeleh eidu párásist tave-eennâmlâš sämisopâmuš ratifisistmân. Kuulmâ eennâm sämitiigijn láá ovdâsteijeeh aalmuglijn ráđádâllâmairâskuudijn. Ráđádâlmijd lii uáivil uážžuđ valmâšin majemustáá ive 2015. Säämi parlamentaarlâš rääđi lii čuákkimistis 14.4.2010 meridâm, et sämmiliih hämmejeh ohtsii uáivil taveeennâmlâš sämisopâmuš jotkâráđádâlmijn. 
Pirâsministeriö asâttem aalmuglâš artikla 8(j)pargojuávkku lii luovâttâm iävtuttâsâs sämmilij luándu maaŋgâhámásâšvuotân lohtâseijee ärbivuáválii tiäđu suoijâlmân, iäláskitmân já turviimân Suomâ aalmugijkoskâsij kenigâsvuođâi mield. Pargojuávkku adelij 28 tehálii toimâiävtuttâssâd já 11 avžuuttâssâd jieškote-uv ministeriöid já virgeomâháid sämmilij ärbivuáválii tiäđu suoijâlmân, iäláskitmân já maaccâtmân. Loppâraapoort váldoo 
Tave-eennâmlâš sämisopâmuš  
Ohtsâštave-eennâmlâš äššitobdeejuávkku luovâttij skammâmáánust 2005 iävtuttâs tave-eennâmlâš sämisopâmuššân. 
Sämikuávlun sajaduvvee tâi vaikuttâsâidis tááhust toho ollee čäcituáluproojeekt kalga olášuttiđ nuuvt, et tot ij meendu čuuvtij hiäjusmit sämmilij máhđulâšvuođâid kevttiđ sijjân algâaalmugin kullee vuoigâdvuođâid paijeentoollâđ já ovdediđ jieijâs kulttuur sehe hárjuttiđ ärbivuáválijd iäláttâsâidis. 
Čäcituáluproojeekt háituliih vaikuttâsah pyehtih čuoccâđ nuuvt sämmiláid algâaalmugin kullee, ohtsâžžân nomâttum vuoigâdvuođáid, ko meid ovdâmerkkân tuše oovtâ sämmilâšperruu eellimtilán. 
olášuu, koska sämmilij 
Sopâmuš uáivilin lii nanodiđ sämmilij vuoigâdvuođâid nuuvt, et sij pyehtih siäiluttđ já ovdediđ jieijâs kielâ, kulttuur, iäláttâsâid já ohtsâškodde-elimis nuuvt, et staatârääjih hemâdiččii tom nuuvt uccáá ko máhđulâš. Staatah kalgeh oovtâstpargoost sämitiggijn ovdediđ staatâraajijd čyeccee tooimâ tááhust merhâšittee lahâasâttâs já eres asâttâllâm oovtmanolâš oohtânheiviittâllâm.  
olášuu, koska sämmilij  vuotân Suomâ luándu maaŋgâhámásâšvuođâ já pištee kevttim strategia já toimâohjelm valmâštâlmist. 
Máttááttâs- já kulttuurministeriö asâttem pargojuávkku luovâttij iävtuttâsâs sämikielâi iäláskittemohjelmân njuhčâmáánust 2012. Pargojuávkku iävtut el. et kielâpiervâltoimâ vuáháduttoo  já  vijđeduvvoo,  sämikielâ  máttááttâs  ovdeduvvoo  ubâ  enâmist,  nuorttâsämikielâ  iäláskitmân olášuttojeh sierânâstooimah, sämikielâlâš radio-, televisio- já internetsiskáldâsah lasettuvvojeh merhâšitteht já sämitaiduu já kulttuur toorjâ lasettuvvoo tááláást. 
Katais haldâttâs toimâpaje ääigi lii uáivilin uđâsmitteđ kuálástuslaavâ, Tiänu kuálástus stivrejeijee  staatâsopâmuš,  laavâ  Meccihaldâttâsâst,  meccijotolâh-,  luándusuojâlem-,  meccikuávlu-  pirâssuojâlem-,  eennâmkevttim  já  huksim-,  já  pirâsvaikuttâsâi  árvuštâlmist  adelum laavâ.    Lasseen  haldâttâs  valmâštâl  kieldâhaldâttuv  já  sosiaal-  já  tiervâsvuođâpalvâlusâi ráhtusuđâsmittem. 
1.5. Sämitige tooimâ áárvuh   
Sämitige tooimâ áárvuh  
2. Sämitiggepaje hástuseh já máhđulâšvuođah  
Kulttuur lii sirdâšum suhâpuolvâst nuubán väldikulttuur tedduu vyelni já siäiluttâm eellimvuámálâšvuođâs ohtsâškodálávt nubástustedduin peerusthánnáá.  Sämikulttuur lii čonnâsâm luándun.  Globalisaatio  já  rahtulâšvuođâlum  maailm  puáhtám  uhkeh  äštih  ulmuu  já  luándu koskâsâš  täsitiädu  meid  sämikuávlust.  Šoŋŋâdâhnubástus,  ton  puáhtám  negatiivliih  vaikuttâsah  luándu  maaŋgâhámásâšvuotân  já  kulttuur  hárjuttemiävttoid,  uđđâ  puáđulâššlaajah já luánduresurssijguin vijđáht ávhástâllâm, mii lii lasanâm arktâlâš kuávlust, äštih sämikulttuur  já  arktâlâš  algâaalmugij  puátteevuođâ.  Rahtulâšvuođâlum  maailm  eellimtääsi  paijeentoollâm já uđđâ teknologia ovdánem láá puáhtám stuorrâ mielâkiddiivâšvuotâ še sämikuávlu ruukimineraaláid.  Mielâkiddiivâšvuotâ  arktâlâš  luánduresurssáid  puáhtá  táárbu  meid  uđđâ infrastruktuurčuávdusáid, moh pyehtih äštiđ sämikulttuur puátteevuođâ.   ILO 169-sopâmuš ratifisistem lii pyeremus máhđulâšvuotâ turviđ sämikuávlu luándu já ulmuu täsitiädu siäilum meid puáttee suhâpuolváid já turviđ sämikulttuur siäilum.  Šoŋŋâdâhnubástuspolitiik vaikuttem  nuuvt  aalmuglávt  ko  aalmugijkoskâsávt-uv  šadda  leđe  tehálâš  uási  sämitige  toimâpaje pargo. 
Sämmilij  vuoigâdvuođâlâš  sajattâh  lii  vuáđulaavâst  nanos.  Suomâ  ratifisistem  aalmugijkoskâsiih  olmoošvuoigâdvuođâsopâmušah  suojâleh  sämikulttuur,  mut  sopâmušâid  koccee orgaanâi  avžuuttâsah  pääccih  iänááš  olášuuhánnáá  Suomâst.  Vuoigâdvuođâlâš  syeji  ij kuittâg  olášuu  tuárvi  pyereest  ko  sämikulttuur  syejeest  ij  lah  meridum  ärbivuáválij  sämiiäláttâsâi  stivrejeijee  lahâaasâtmist.  Ärbivuáváliih  sämi-iäláttâsah  láá  sämikulttuur  vááimus já  tuárjuh  ärbivuáválij  sämikielâ  kevttimpirrâsij  siäilum.  Sämmilijn  lii  noonâ  mättim  ärbivuáválij  iäláttâsâi  porgâmist  já  ärbivuáváliih  iäláttâsah  láá  siäiluttâm  ärbivuáválii  porgâmmaalis onnáá peeivi räi  puohâin ohtsâškodálijn nubástustedduin peerusthánnáá. Ärbivuáváliih sämi-iäláttâsah láá sämikulttuur vieksâvuotâ. Säminuorah halijdeh peessâđ porgâđ ärbivuáválij  sämi-iäláttâsâiguin  já  sirdeđ  jieijâs  kulttuur  suhâpuolvâst  nuubán  turviimáin  sämikulttuur jotkum. 
Stuorrâ uási sämmilijn uážžuh kuittâg áigápuáđus uđđâáigásijn iäláttâsâin já ámáttijn. Sämmilâš eellimvuáhán lii lamaš tijpâlâš áigápuáđu čokkânem maaŋgâin jieškote-uvlágán puátukäldein já ärbivyehi juátkoo sierâlágán kuálusiäláttâsâi häämist. Uđđâáigásij iäláttâsâi, tegu tuurism,  kreatiivlâš  suorgij  já  pyereestvaijeempalvâlusâi,  ovtâstittem  ärbivuáváláid  tiänámmallijd  išedeh  sämikuávlu  eellimvuáimálâšvuođâ  siäilum  já  adeleh  nuoráid  tilálâšvuođâ pääcciđ tâi maccâđ päikkikuávlusis. Taat váátá kuittâg sämmilij máhđulâšvuođâ stivriđ jieijâs eellimtile já tuárjuđ iäláttâspolitiik pehti sämikulttuur tááhust merhâšittee amnâsijd. 
Sämi-iäláttâsâin  tuše  puásuituálu  já kietâtyejeh  láá jo  ohtuunis  kannatteijee  iäláttâsah. Eres ärbivuáváliih  sämi-iäláttâsah  láá tááláá ääigi  uálgi-iäláttâsah.  Kyelipivdem já  meccipivdem hárjutteijee  sämmilijn  iä  lah  lovottuvah.  Säämi  tuájárijn  iä  lah  še  lemin  lovottuvah.  Sämiiäláttâsâi  syeje  turvim  lahâaasâtmist,  haldâttuvâst  já  resurssistmist  lii  sämikulttuur  já  kielâ siäilum iähtu. 
Iäláttâsráhtus  rievdâm,  sämikielâ  muttum  suomâkielân,  sämi-iäláttâsâi  hiäjus  kannattem  já sämmilij  meddâlvarrim  sämikuávlust  äštih  sämmilij  já  sämikulttuur  päikkikuávlu  eellimvuáimálâšvuođâ.  Ohtâvuotâ  sämi-iäláttâssáid,  -kielân,  ärbivuáválâš  luándukiävtun  já  ärbivuáválâš  tiätun  hiäjusmuvá  sämikuávlu  ulguubeln.  Varriidijn  sämikuávlu  ulguubel  sämmiliih  monâtteh  lahâaasâtlâš  vuoigâdvuođâidis  lihâdiđ  já  kevttiđ  luándu  tiätu  kuávluin moonâtmáin ohtâvuođâ ärbivuáváláid suhâkuávloid. Sämikuávlu ulguubeln ässee sämmiliih láá máhđulâšvuotâ še sämikuávlu já säämi ohtsâškode ovdánem tááhust. Sämikuávlu ulguubeln áásá ollâškuávlejum sämiaalmug, mast lii ennuv adelemnáál sämikulttuur puátteevuođâ turviimân  jis  sämitigge  máttá  ovtâstittiđ  sämikuávlu  ulguubeln  ässeid  oovtâst  turviđ  sämikulttuur  puátteevuođâ.  Toimâpaje  hástusin  šadda  leđe  iävtui  lääččim  sämmilij  maasâdvarriimân  sämikuávlun.  Sämikuávlu  já  tááláá  ohtsâškode  hástuseh  tarbâšeh  ain  eenâb ollâškuávlejum  pargovyeimi  já  párnáid  já  nuorâid,  kiäid  puáhtá  sirdeđ  sämikielâ  já  sämikulttuur. 
Puoh  Suomâst  sarnum  sämikielah  láá  aštuuvuálásiih,  eromâšávt  ucebeh  aanaar-  já  nuorttâsämikielâ.  Áštuuvuálásâžžân  šoddâm  ovdánem  juátkoo,  jis  sämmilij  kielâlijd  vuoigâdvuođâid ij pyevti turviđ nuuvt sämikuávlust ko ton ulguubeln-uv. Pirâstittee ohtsâškode jotelis rievdâm  já  globalisaatio  lääččih  uđđâ  terminologia  táárbu  jotelávt-uv.  Uđđâ  terminologia ovdedem já máttááttem nuuvt párnáid, nuoráid ko rävisulmuid-uv lii tehálâš já toos kalga lasettiđ  resurssijd,  vâi  sämikielâ  siäilu  kiellân,  maid  puáhtá  kevttiđ  puohâin  sierâlágán ohtsâškode  tooimâin  ige  kielâ  pääsi  tuše  ärbivuáválij  iäláttâsâi,  sosiaallâš  eellim  já  argâpeeivi kiellân. 
Sämikulttuur  turvim  váátá  lase  resurssijd.  Resurssij  turvim  lii-uv  toimâpaje  ohtâ  stuárráámusâin  hástusijn  aalmugijkoskâsâš  ekonomiakriisi  keežild.  Laseresurssijttáá  sämitige tooimân,  sämikielâ  já  kulttuur  suáján,  ärbivuáválii  tiäđu  já  sämi-iäláttâsâi turviimân,  sämitige  toimâohjelm  uulmijd  ij  pyevti  tuárvi  pyereest  olášuttiđ  ige  lääččiđ  sämmiláid  pyereeb sajattuv puátteevuođâ háárán. 
Säämi muusik, juáigus, eromâšávt lyeti, livđe sehe leu´dd, sämikielâ já mainâstemärbivyehi, ärbivuáváliih  iäláttâsah,  siärvuslâšvuotâ,  tyeji,  taaidâ  já  luándukoskâvuotâ  láá  sämikulttuur vááimus,  kulttuur  vieksâvuotâ.  Sämitige  tooimâ  stuorrâ  hástusin  lii-uv  turviđ  sämikulttuur váimus siäilum já ovdánem jiešiävtulávt globališuvvee mailmist. 
Sämitiigán  vuáđudum  nuorâirääđi  lääjid  uđđâ  máhđulâšvuođâ  väldiđ  vuotân  sämitige  pargoost  ain  pyerebeht  sämipárnái  já  -nuorâi  táárbuid  já  ovdediđ  sämitige  jieijâs  tooimâ  sehe hiäđukocceem  väldiđ  vuotân  uđđâ  säämi  nuorâikulttuur  já  sämipárnái  já  -nuorâi  sierânâstáárbuid. 
Sämmilij  tiäđulâšvuotâ  jieijâs  vuoigâdvuođâin  algâaalmugin  lii  nanosmâm.  Oovtviärdásâšvuođâlaavâ  já  ucceeblohováldálii  pargo  mield  láá  sämmilij  máhđulâšvuođah  uážžuđ  vuoigâdvuođâ  já  turviđ  jieijâs  vuoigâdvuođâid  láá  puáránâm.  Sämmilij  vuogâdvuođâsajattâh hámášuvá  kuittâg  maaŋgâ  sierâ  laavâ  já  aalmugijkoskâsâš  sopâmuš  vuáđuld  já  vuoigâdvuođâi  ubâlâšsyeje  hammim  lii  vaigâd.  Sämitigge  kalga-uv  pyevtittiđ  tiäđu  iberdetteht  já älkkeht sämmilij vuoigâdvuođâin nuuvt sämikuávlust ko ton ulguubeln-uv. 
3. Sämitige tooimâ almoliih ulmeh  
Sämitige  tooimâ  ulmen  lii  leđe  sämmilij  tuuvdân  já  iššeen  turviimin  sämmilij  vuáđuvuoigâdvuođâi olášume. Toimâ ovdeduvvoo nuuvt, et sämmiliih pyehtih aldaniđ ain älkkeebeeht sämitige  já  sämitigge  lii  mieldi  sämmilij  aargâst  sämikuávlu  kieldâin,  ton  ulguubeln-uv  já sosiaallâš  mediast.  Sämitigge  táuáimá  alda  oovtâstpargoost  ärbivuáválij  sämi-iäláttâsâi pargeiguin,  sämiservijguin  já  instituutioiguin  sämmilij  sajattuv  pyereedmân.  Sämitige viestâdem  já  almolâšvuođâkove  pyereduvvoo  já  sämitige  tooimâ  tubdâmvuotâ  sämmilij  já kuávdášlâš čanosjuávhui koskâvuođâst lasettuvvoo. 
Sämitigge  tuáimá  nuuvt,  et  toimâohjelm  olášuvá  tievâsmiärálávt  já  ubâ  sämitige  tooimâ stivrejeh  sämitige  áárvuh  já  sämikulttuur  miäldásâš  vyehi  toimâđ.  Toimâpaje  váldu-uulmij olášume tuárju nanosávt toimâpaje ovtâskâčuággásij uulmij olášume. 
Sämitigge  tuurvâst  puoh  tooimâst  sämikielâ,  kulttuur  já  sämikuávlu  eellimvuáimálâšvuođâ sämikulttuur  mield  já  huolât  täsipiälásávt  sämmilij  eellimmáhđulâšvuođâi  pyereedmist  ubâ sämikuávlust.  Sämitigge  oovded  sämmilij  kielâlâš  já  kulttuurlâš  vuoigâdvuođâi  olášume meid sämikuávlu ulguubeln. Ulmen lii, et sämitiggeest liččii toimâsajeh puohâin sämikuávlu kieldâin já sämikuávlu ulguubeln-uv. 
Toimâohjelm  uulmij  olášume  čuávvup  ihásávt  sämitige  toimâmuštâlus  kieđâvuššâm  ohtâvuođâst. Toimâohjelm olášutmist västideh puoh sämitige orgaaneh já pargeeh jieijâs toimâsyergist. Ohjelm on rahtum suomâkielân já sämikielân. 
Toimâohjelm  olášuttem  váátá  uđđâ  ekonomâlijd  resurssijd  já  sämitige  jieijâs  tooimâ ovdedem já pehtilittem. 
3.1. Sämitiggepaje váldu-ulmeh  
Sämitige toimâpaje 2012–2015 ulmen lii turviđ sämikielâ já kulttuur eellimvuáimálâšvuođâ ubâ  enâmist,  kocceeđ  sämmilij  algâaalmugvuoigâdvuođâi  olášume  já  pyerediđ  sämmilij lahâaasâtlâš sajattuv. 
Sämitiggepaje 2012–15 váldu-ulmeh  
Sämmilij sajattâh, aalmugijkoskâsiih sopâmušah já áárvuh  
Sämitige tooimâ almoliih ulmeh  
 Sämitiggepaje 2012–15 váldu-ulmeh  
1. ILO 169-sopâmuš ratifisistem 2. Tave-eennâmlâš sämisopâmuš ratifisistem 3. Sämitiggelaavâ já -asâttâs uđâsmittem sehe sämmilâšmiäruštâllâm rievdâdem 4. Sämmilij jiešmeridemvuoigâdvuođâ olášume tievâsmiärálávt 5. Katais haldâttâsohjelm sämmilâškirjiimij olášume tievâsmiärálávt 6. Sämikielâi iäláskittemohjelm olášuttem algâttem 7. Aalmuglâš artikla 8(j) -pargojuávhu  iävtuttâsâi olášuttem 8. Algâaalmugjulgáštus olášuttem Suomâst 9. Sämikulttuur já ärbivuáválij iäláttâsâi syeje olášume 10. Sämikulttuur hiäjusmittem syeje  
ulâttem čäcilaavâ mield puohháid  
sämmilijd kyeskee sierânâslavváid 11. Sämikuávlu já ärbivuáválij iäláttâsâi eellimvuáimálâšvuođâ turvim 12. Meddâlvarrim kepidem já maasâdvarrim lasettem sämikuávlun 13. Kielâlâš já kulttuurlâš vuoigâdvuođâi  
olášume ubâ enâmist 14. Säämi parlamentaarlâš rääđi pehtilis toimâ 15. Sämikielâ já sämikielâlâš máttááttâs sajattuv, juksâmvuođâ já säämi siskáldâs ovdedem  
16. Sämmilij pyereestvaijeem já  
uásálâšvuođâ ovdedem  
Ohtsiih ovtâskâsčuággásiih  ulmeh Sektorkuáhtásiih ovtâskâsčuággásiih ulmeh  
1. Ilo-169-sopâmuš lii ratifisistum Suomâ staatâ já sämitige oovtâstpargoost ive 2015 räi já sämmilij vuoigâdvuođah enâmân já čáácán láá čovdum. 2. Tave-eennâmlâš sämisopâmuš jotkâráđádâlmeh láá finnejum valmâšin kuulmâ eennâm sämitige já staatâi šiev oovtâstpargoost já sopâmuš lii ratifisistum Suomâst sämitige torjuin. Tave-eennâmlâš sämisopâmuš nuávdid nuuvt kuhás ko máhđulâš äššitobdeepargojuávhu adelem iävtuttâs. 3. Sämitiggelaahâ já -asâttâs láá uđâsmittum sämitige iävtuttâsâi mield já oovdedmáin sämmilij jiešmeridemvuoigâdvuođâ Suomâ aalmugijkoskâsij kenigâsvuođâi mield. Sämmilâšmiäruštâllâm lii rievdâdum västidiđ sämitige uáivil. Laahâ já -asâttâs šadda vuáimán majemustáá ive 2014.   4. Sämmilij jiešmeridemvuoigâdvuotâ olášuvá tievâsmiärálávt Suomâ aalmugijkoskâsij kenigâsvuođâi mield sämmilij iäláttâsâi, sämikielâlâš palvâlusâi já sämimáttááttâs stivriimist, säämi kulttuurärbivyevi haaldâšmist já kulttuurolgospyehtimij turviimist, sämikielâlâš palvâlusâi ruttâdmist já sämitige tooimâst ive 2015 räi.  5. Uáiviminister Jyrki Katais haldâttâsohjelm sämikirjiimeh láá olášum tievâsmiärálávt Suomâ staatâ já sämitige šiev oovtâstpargoost. 6. Sämikielâi iäláskittemohjelm tooimah láá algâttum já resurssistum. Pissoo malli sämikielâi iäláskitmân lii laaččum sämitige já Suomâ staatâ oovtâstpargoost. 7. Aalmuglâš artikla 8(j)-pargojuávhu loppâraapoort toimâiävtuttâsah já avžuuttâsah láá 
olášittum 8. Algâaalmugjulgáštus lii olášittum Suomâst Suomâ staatâ já sämitige oovtâstpargoost.  9. Sämikulttuur já sämmilij ärbivuáválij iäláttâsâi syeji olášuvá iäláttâsâid já eennâmkiävtu stivrejeijee lahâaasâtmist, haldâttuvâst já resurssistmist. 10. Sämikulttuur hiäjusmittem syeji čäcilaavâ mield lii valdum puohháid sämmilijd kyeskee sierânâslavváid ive 2015 räi. Lahâasâttâs- já ovdedmprojekteh iä hiäjusmit sämikielâlâš palvâlusâid já sämmilij vuoigâdvuođâid. Sämitige iävtuttâsah kieldâlâšhaldâttuv rááhtusuđâsmitmân láá olášum.  11. Sämikuávlu já ärbivuáválij iäláttâsâi eellimvuáimálâšvuotâ lii torvejum já säminuorah peessih ärbivuáválâš iäláttâssáid.  12. Sämmilij meddâlvarrim sämikuávlust kiäppán já sämmilij maasâdvarrim sämikuávlun lassaan.  13. Sämmilij kielâlâš já kulttuurlâš vuoigâdvuođah olášuveh ubâ enâmist aassâmsaajeest peerusthánnáá.  14. Säämi parlamentaarlâš rääđi tipšo pehtilávt sämmilij aalmugijkoskâsâš hiäđukocceem já tuáimá sämmilij oohtânčannen. Ruošâ sämmiliih uásálisteh täsiárvulávt rääđi tooimân. 15. Ollâtásásâš kielâ máttááttâs tahhoo máhđulâžžân ubâ enâmist. Máttááttâs sämmilâš siskáldâs ovdeduvvoo. 16. Sämmilij pyereestvaijeem já uásálâšvuotâ ovdeduvvoo naanoodmáin jieijâskielâlâš já kulttuurân vuáđuduvvee, ollâtásásâš pyereestvaijeempalvâlusâi faallâm sehe turviimáin mättee, áámmáttáiđulâš pargojuávhu uážžum já kelijdeijee ruttâdemtääsi. 
3.2. Paje ohtsiih ovtâskâsčuággásiih ulmeh  
Sämitiggepaje ohtsiih já sektorkuáhtásiih ovtâskâsčuággásiih ulmeh  
3.2.1 Sämmilij siärvuslâšvuođâ ovdedem  
o Sämitigge tuáimá alda oovtâstpargoost nuorttâlâšâi sijdâčuákkimáin, ärbivuáválij sämi 
iäláttâsâi hárjutteijeiguin, sämi-iäláttâsservijguin já säämi aalmuglâšohtsâškuddijn sämmilij sajattuv pyereedmân já kulá čanosjuávhuid jieijâs tooimâ oovdedmân. 
o Sämitigge uárnee pirrâ sämikuávlu já ton ulguubeln kuávlu sämmilij kuullâmtilálâšvuođâid 
já kulá kuávlu sämmilij táárbuid, vâi puáhtá ovdediđ jieijâs tooimâ. Sämitige ornim tábáhtusah já tagareh tábáhtusah, main sämitigge lii uásiuárnejeijen, uárnejuvvojeh sämikulttuur já sämmilij aarvui mield tuárjumáin sämmilij siärvuslâšvuođâ já läčimáin sämmiláid luándulijd kuáhtámsoojijd. 
o Sämitigge ráhtá säämi suhâpuolvâohjelm oovtâstpargoost sämitige jieškote-uv lävdikudij 
guin, main kieđâvuššojeh sierâ suhâpuolvâi sierânâskoččâmušah já táárbuh, eromâšávt sämipárnái, -nuorâi já elilâmulmui táárbuh. Ohjelm valmâštuvá ive 2013 ääigi 
o Sämitige ruttâdem palvâlusah já tooimah uárnejuvvojeh sämikulttuur mield väldimáin 
vuotân säämi áárvuid já tuárjumáin sierâ suhâpuolvâi koskâsâš vuáruvaikuttâs já sämikulttuur ärbivuovijd. 
o Sämitigge vuáđđud nk. säämi aalmuglâšalguu, ađai läjiduvvoo säm-miláid 
máhđulâšvuotâ alguu tohâmân sämitige čuákkimân nuuvt älkkeht ko máhđulâš. 
o Fállojeh aktiivlávt säminuoráid máhđulâšvuođah 
uápásmuđ pargoelimân sämitiggeest já čođâldittiđ oppáid kullee hárjuttâllâm sämitiggeest. 
3.2.2 Säämi ärbivuáválii tiäđu turvim  
o Sämitigge uásálist pehtilávt Suomâ luándu 
maaŋgâhámásâšvuođâ já pištee kevttim strategian já toimâohjelm 2012–2020 olášutmân, čuávumân já vaikuttem árvuštâlmân já oovded sämmilijd kyeskee uulmij jotelis olášume. Sämitiigán láá torvejum kelijdeijee resursseh uásálistiđ strategia já toimâohjelm olášutmân. 
o Sämitigge uásálist pehtilávt já aktiivlávt Nagoya 
pevdikirje ratifisistemprosessân já olášutmân. 
o Ärbivuáválii tiäđu iäláskittemprojektij olášuttem lii 
o Sämitigge váldá vuotân jieijâs tooimâst säämi ärbi 
vuáválii tiäđu táárbuid já oovded puohâin toimâinis ärbivuáválii tiäđu siäilum, sirdâšem já ovdánem puáttee suhâpuolváid. 
o Sämitigge oovded já lááčá iävtuid sämmilij ärbi 
vuáválii tiäđu tutkâmkuávdáá vuáđđudmân. 
3.2.3 Säämi kulttuurpirrâs turvim  
o Sämikuávlu eennâmkevttim stivriimist nuávdittuv 
vojeh biodiversiteetsopâmuš Akwé: Kon -ravvuuh tievâsmiärálávt. 
o Sämitigge tuáimá pištee ovdánem mield puohâin 
toimâinis tuástumáin šoŋŋâdâhnubástus já turviimáin sämikuávlu eellimvuáimálâšvuođâ já sämikulttuur siäilum meid puáttee suhâpuolváid. 
o Sämitigge uásálist aktiivlávt já pehtilávt uhke 
vuálásâš luándutiijpâi tile pyereedmân rahtum toimâvuávám olášutmân, čuávumân já uhkevuálásâš 
Sämmilij luándu maaŋgâhámásâšvuotân lohtâseijee ärbivuáválâš tiätu  
Biodiversiteetsopâmuš artikla 8(j)  
Sopâmušuásipeleh kalgeh aalmuglâš lahâasâttâsâs mield kunnijâttiđ, suojâliđ já paijeentoollâđ biologâlâš maaŋgâhámásâšvuođâ suojâlem já pištee kevttim tááhust merhâšittee algâaalmugij já ärbivuáválii eellimhäämi annee páihálâšsiärvusij tiettim, innovaatioid já vuáválâšvuođâid, sehe ovdediđ já vijđediđ toi heiviittem ton tiettim, innovaatioi já vuáválâšvuođâi omâsteijei luuvijn já iššijn sehe ruokâsmittiđ taan tiettim, innovaatioi já vuáválâšvuođâi kevttimist ožžum aavhij täsipiälálâš jyehim. 
Säämi luándu maaŋgâhámásâšvuotân lohtâseijee ärbivuáválâš tiätu  
Säämi luándu maaŋgâhámásâšvuotân lohtâseijee ärbivuáválâš tiätu tiättoo säämi luándu kevttimist já ärbivuáválij sämi-iäláttâsâi háárjutmist ađai puásuituálust, kyelipiivdost, meccipiivdost, nuurâdmist já tuoijuumist sehe luándukoskâvuođâst. Tiätu sirdâšuvá sämikielâ luándun, miäcán, šooŋân, puásuituálun, tuojijd, meccipiivdon já kyelipiivdon lohtâseijee terminologiast sehe sämikielâlâš päikkinoomâin. Ärbivuáválâš tiätu sirdoo tiäđulâš máttááttem, puárásub suhâpuolvâin ožžum maali, juáigusij já njálmálâš muštâlemärbivyevi pehti sehe puásuituálu-, kyelipivdo-, nurâdem tyeji- já meccipivdovuovij pehti. 
olášuu, koska sämmilij  luándutiijpâi tile árvuštâlmân sämikuávlust. 
o Sämitigge oovded Eurooplâš enâdâhalmossopâmuš olášuttem já uásálist aktiivlávt já vai 
kutmáin enâdâhalmossopâmušoovtâstpaargon. 
Kove: Klemetti Näkkäläjärvi 
o Sämitigge uásálist pehtilávt já aktiivlávt šoŋŋâdâhnubástusmiärádâstohâmân já 
šoŋŋâdâhnubástus vuáhádumpoliitiik rähtimân já olášutmân. 
o Sämitigge ana huolâ, et ruukilaavâ já čäcilaavâ sämikulttuur hiäjusmittemsyejeh olášuveh 
tievâsmiärálávt vuáválâšvuođâst. Sämitigge uásálist ruuki- já čäcilaavâ miäldásâš vaikuttâsâiárvuštâlmân pehtilávt, aktiivlávt já äššitobdeht kulâmáin kuávlu sämmilijd. Sämitiigán láá torvejum tuárvi resursseh ruukilaavâ olášuttem várás. 
o Sämitigge uásálist pehtilávt já aktiivlávt aalmuglâš pištee ovdánem strategia já ohtsâškod 
dečoonnâsmij valmâštâlmân. Sämitigge valmâštâl Suomâ staatâ ruttâdâssáin, virgeomâhijd kenigittee, säämi pištee ovdánem strategia, mii lahtoo aalmuglâš strategian. 
3.2.4 Sämikulttuur eellimvuáimálâšvuođâ turvim ubâ enâmist  
o Sämitiigán läjiduvvoo virge, mon pargoid kuleh sämikuávlu ulguubeln ässee sämmilij vuoi 
gâdvuođâsajattuv já sämikielâlâš palvâlusâi já uásálistem ovdedem, ohtâvuođâtoollâm sämiservijguin já sämitige jieijâs tooimâ ovdedem sämikuávlu ulguubeln. 
o Sämitigge vuáđđud oovtâstpargoost máttááttâs- já kulttuurministeriöin, uáivikaavpugkuávlu 
kieldâiguin já sämiservijguin sämikulttuurkuávdáá uáivikaavpugkuávlun sämmilij kuáhtámsaijeen, sämitige ohtân toimâsaijeen já sämikielâlâš palvâlusâi já kerhotooimâ ornimsaijeen. 
o Sämitigge tuárju sämikuávlu ulguubeln ässee sämmilij ohtâvuođâ sämikuávlun já sämikult 
tuur já ton hárjuttem. 
o Sämitigge lááčá iävtuid eidusâš toimâstis já uárnee proojeekttoimâstis kurssâ- já ker 
hohámásâš tooimâ, moin tahhoo máhđulâžžân sämikuávlu ulguubeln ässee párnái já nuorâi máhđulâšvuođâid uápásmuđ eres sämipárnáid já -nuoráid já sämikuávlun sehe ovdediđ jieijâs mättim, mii lohtâs ärbivuáváláid sämi-iäláttâssáid, kulttuurolgospyehtimáid já ärbivuáválâš tiätun. 
Kove: Pirita Näkkäläjärvi 
3.2.5 Sämitige vaaljâvuáháduv ovdedem  
o Sämitiggelaavâ já -asâttâs uđâsmittem ohtâvuođâst vaaljâvuáhádâh uđâsmittoo parlamen 
taarlâžžân sämitige toohâm iävtuttâsâi vuáđuld. 
o Sämitige vaaljâi äigimuddo rievdâduvvoo nuuvt, että vaaljah tuállojeh siämmáá ääigi Taažâ 
já Ruotâ sämitiggevaaljâiguin. 
o Puáttee sämitiggevaaljâin váldoo sämikuávlust kiävtun šleđgâlâš jienâstem, jottee jienâstem 
auto sehe ubâ enâmist munejienâstem poostâ iššijn. 
o Sämitigge rahttât ive 2015 sämitiggevaaljâi orniimân. 
3.2.6 Sämitige jieijâs tooimâ ovdedem  
o Sämitiigán vuáđuduvvoo tieđetteijee virge.  Sämitigge tieđeet aktiivlávt jieijâs tooimâst já 
äigikyevdilijn sämmilij vuoigâdvuođáid lohtâseijee aašijn päikkisiijđoin, mediast já sosiaallâš mediast sämikielân já suomâkielân.  Sämitigge oovded nuuvt siskiipiäláá ko ulguupiäláá-uv tieđettem. Tieđettem čuosâttuvvoo meid čanosjuávhoid. Sämitige tieđettem ovdeduvvoo vuáruvaikuttâslâžžân. Sämitige päikkisiijđoh ovdeduvvojeh eenâb vuáruvaikuttâslâžžân já pyerebeht aldanitten sämikielân já suomâkielân. Sämitige päikkisijđoid ráhtoo tiätupakkeet sämmilij vuoigâdvuođâin sämikuávlust já ton ulguubeln. 
o Sämitigge palvâl sämmilijd täsiárvulávt puohâin Suomâst sarnum sämikielâin. o Sämitiggeest láá kelijdeijee resursseh toimâđ já säämi kulttuurkuávdáš Sajos palvâl puohâid 
sämmilijd ávus kulttuurkuávdážin já sämmilij parlamenttáállun. 
o Sämitige tooimâ ovdeduvvoo nuuvt, että sämitiggeest láá toimâsajeh puohâin sämikuávlu 
kieldâin. Sämitige virgelmaah já sajanmáávsu uážžoo luáttámušulmuuh láá sämmilij kuáhtámnáál älkkeht já ohtâvuođâväldimij várás lii máhđulâšvuotâ táttuđ suáittimääigi virgelmain, amas ohtâvuođâväldimist šodâččii koloh sämmiláid. 
o Sämitige pargojuávkkupoolitlâš ohjelm já oovtviärdásâšvuođâ- já täsiárvuvuáváámeh 
valmâštuveh ive 2013 aalgâst já toh valmâštâlluvvojeh oovtâstpargoost pargojuávhoin 
Kove 2: Sämitigge 2012–2015  
o Sämitige pargojuávkku- já ekonomiahaldâttâh ovdeduvvoo pehtilávt väldimáin vuotân 
lahâasâttâs já uđđâ pargojuávkku- já ekonomiahaldâttâhvuáháduvâi ovdánem. 
o Sämitigge sirdâšuvá šleđgâlâš pargojuávkkuhaldâttuv já äššikirjehaldâttuv palvâlussáid ive 
o Sämitige pargo-oornig uđâsmittoo pehtilávt sämitiggelaavâ já -asâttâs uđâsmittem 
ohtâvuođâst demokraatlâžžân já parlamentaarlâžžân, väldimáin vuotân lahâasâttâs já haldâttuv vuáválâšvuođâi ovdánem. 
o Sämitige pálhášumevuáhádâh uđâsmittoo. Sämitige parlamentaarlâš stivrim já hiäđukoc 
ceem ovdeduvvojeh naanoodmáin värisaavâjođetteijei já sämitige stiivrâ sajattuv já läjiduvvojeh iävtuh poolitlâš tooimâ piähtumân pálhášumevuáháduv vievâst. 
o Sämitige pargojuávkkuresursseh nanoduvvojeh ekonomiavuávám mield. 
3.2.7 Sämitige hiäđukocceem ovdedem  
o Sämitige hiäđukocceem lii áávus, ääšitobdee, pehtil, puáđuslâš já vaikutteijee.  Hiäđukoce 
mist ovdeduvvojeh Suomâ aalmugijkoskâsij kenigâsvuođâi já kuávdášlâš olmoošvuoigâdvuođâi olášume koccee orgaanâi avžuuttâsâi olášume sämitige toimâohjelm mield. 
o Hiäđukocemist vuáijup eromâšávt sämmilijd kyeskee lahâasâttâs ovdedemprojektáid vai 
kutmân já sämikuávlu eellimvuáimálâšvuođâ pyereedmân sämikulttuur mield.  Čanosjuávkkuoovtâstpargo jieškote-uv virgeomâháiguin juátkoo já ovdeduvvoo. 
o Hiäđukocceem Euroop unionân ovdeduvvoo já pyereduvvoo. Sämitigge tuálá aktiivlâš 
savâstâllâm EU:in sämmilijd kyeskee aašijn viggâmáin vaikuttiđ EU miärádâstohâmân oovtâstpargoost SPR:in. 
o Sämitigge uásálist haldâttâsráđádâlmáid ive 2015 já vaikut pehtilávt haldâttâsohjelm sämi 
kirjiimáid. 
3.3. Sektorkuáhtásiih ovtâskâsčuággásiih ulmeh  
Sämitiggepaje ohtsiih já sektorkuáhtásiih ovtâskâsčuággásiih ulmeh  
3.3.1 Säämi iäláttâspolitiik  
o Sämitiigán vuáđuduvvoo iäláttâs- já vuoigâdvuođâlävdikode vuálásâžžân staatâ ruttâdâssáin 
säämi iäláttâsruttârááju, moin puáhtá tuárjuđ sämmilij ärbivuáválij iäláttâsâi hárjuttem (puásuituálu, kyelipivdo, meccipivdo, nurâdem já tyeji) já toid lohtâseijee uđđâ sämikulttuurmiäldásij iäláttâshaamij ovdánem, tegu ucessiähá ekologâlâš mađhâšem já ärbivuáválij iäláttâsâi pyevtittâsâi jáludem. Eromâšávt tuárjup säminuorâi peessâm ärbivuáválij sämiiäláttâsâi pirrâdâhân já säämi nissoonirâtteijeevuođâ. 
o Sämitiigán läjiduvvoo nk. tuástumruttârááju (puskurirahasto), vâi sämitigge puáhtá uuccâđ 
ruttâdem EU-projektij jotonpiejâmân. Occoo ruttâdem EU rááhtusruttârájuohjelmijn toimâohjelm uulmij olášutmân. 
o Sämitige iäláttâspoolitlâš toimâ pyereduvvoo vuáđđudmáin uđđâ viirgijd já uásálistmáin ak 
tiivlávt sämi-iäláttâsâi oovdedmân hiäđukocemáin, lääjidmáin ovdedemprojektijguin já šiev oovtâstpargoin ärbivuáválij sämmilij iäláttâshárjutteijeiguin. 
o Puásuituálu- já luánduiäláttâsâi ruttâdemlaahân iävtuttuvvoo kuáđuttemtoorjâ säämi puásui 
tuálumaali tuárjumân já siäilutmân sehe piätuvahâgij muuneeldestimân. 
o Kuálástuslaavâ olesuđâsmitmist torvejuvvojeh sämmilij tovlááh navdâšemvuoigâdvuođah 
ubâ sämikuávlust, säämi kuálástusärbivyevi já -kulttuur siäilum sehe sämmilij sierânâsvuáđustâslâš kyelipivdovuoigâdvuođâi siäilum. Sämitige tievâsmiärálâš já vaikutteijee uásálistem sehe Tiänu sämmilij kuálástusärbivyehi já kyelipivdovuoigâdvuođah torvejuvvojeh Tiänu kuálástussopâmušráđádâlmijn. 
Kove: Inga-Briitta Magga 
o Tuárjojeh já läjiduvvojeh iävtuh sämikulttuurmiäldásâš ärbivuáválij iäláttâsâi áámmátlâš 
máttááttâsân já tuárjoo eromâšávt oppâsopâmušškovlim ovdánem. 
o Hiäđukocemáin já ovdedemtoimáin ovdeduvvoo taggaar tile, mii tuárju sämmilij ärbi 
vuáválij iäláttâsâi já toi lahtosiäláttâsâi hárjuttem. 
o Ovdeduvvoo puáldámušviäru macâttem ärbivuáválij sämi-iäláttâsâi hárjutteijeid 
3.3.2. Sämikielâ eellimvuáimálâšvuođâ turvim  
o Säämi parlamentaarlâš rääđi ohtsâštave-eennâmlâš sämikielâ tutkâm- já áámmát/reesuurs 
kuávdáá pissoo ruttâdem visásmittoo proojeektääigi já tooimâst šadda fastâtoimâ. Proojeekt vuáđuld lii läjidum pissoo malli säämi kielâoovtâstpargo orniimân SPR:st já sämitige tooimâst. 
o Viggâp uážžuđ sämikielâi tááláá tile kyeskee čielgiittâspargo valmâšin ive 2013. Säämi 
kielâlaavâ olášume árvuštâllâm lii algâttum. 
o Hiäđukocemist vuáijup eromâšávt ärbivuáválij sämikielâ kevttimpirrâsij siäilutmân já tuár 
jumân. Tuárjup sämikielâ kevttim lasanem. Sämikielâ kevttimmáhđulâšvuođah nanoduvvojeh puohâin eellim suorgijn já sämikielâ siäilum, ovdánem já sirdâšem uđđâ suhâpuolvân tuárjoo. 
o Säämi kielâlaahâ olášuvá tievâsmiärálávt já sämitigge kocá pehtilávt já aktiivlávt kielâlaavâ 
olášume. Säämi kielâlahâčielgiittâs toimâiävtuttâsah láá olášittum. 
o Sämikielâ toimâttâh ovdeduvvoo sämikielâ huolâttâs já kielâpolitiik äššitobdeeorgaanân. 
Sämikielâlâš sänipargo já uđâssaanij ovdedem máhđulâšvuođah nanoduvvojeh, eromâšávt kielâteknologia vievâst. 
o Aanaar- já nuorttâsämikielâ sajattâh pyereduvvoo täsiárvusâš kiellân škovliimist, tuđhosijn, 
sämitige tooimâst já almolâš elimist tavesämikielâ paaldân. Sämikielâ toimâttâhân vuáđuduvvojeh kulmâ uđđâ jurgâleijee virge, aanaar-, nuorttâ- já tavesämikielân. 
o Sämikielâ iäláskittee kielâpiervâl- já kerhotooimân ráhtojeh ohtâlâs kriteereh já kielâpiervâl 
vuáváámeh sämitige jođettâsâst. 
o Kielâ iäláskittee kielâpiervâltooimah uárnejuvvojeh jyehi sämikuávlu kieldâst já sämikuávlu 
ulguubeln. 
o Kielirääđi vuálásâžžân läjiduvvoo meriruttâ, moin puáhtá tuárjuđ rävis sämiaalmug 
njálmálâš já/tâi kirjálâš sämikielâ tááiđu haahâm. 
3.3.3 Sämipárnái já -nuorâi sajattuv ovdedem  
o Sämitige nuorâirääđi vuálásâžžân lii vuáđudum 
säämi nuorâimeriruttâ. 
o Nuorâirääđi vuálásâžžân vuáđuduvvoo Ofelaš 
proojeekt, moos tähiduvvojeh tuárvi resursseh säämi nuorâimeriruuđáin. 
o Sämipárnái- já nuorâi táárbuh váldojeh vuotân 
sämitige puoh tooimâst. 
o Sämitige nuorâirääđi tuođâliih vaikuttemmáh 
đulâšvuođah torvejuvvojeh já nuorâirääđi tooimâ já tubdâttetteevuotâ ovdeduvvoo säminuorâi sajattuv äššitobdeeorgaanân. 
o Sämikielâlâš já sämikulttuurmiäldásâš kerho- já 
astoääigitoimâ ovdeduvvoo já tuárjoo. 
o Läjiduvvojeh iävtuh toos, et säminuorah pyehtih 
pääcciđ sämikuávlun. 
o Säämi párnáikulttuurkuávdáást MÁNNU:st ráhtoo 
uási sämitige pissoo tooimâst já tooimân láá kelijdeijee resursseh. Toimâ lasettuvvoo já ovdeduvvoo sämikuávlust já vijđeduvvoo meid sämikuávlu ulguubel. 
3.3.4 Sämikielâlâš sosiaal- já tiervâsvuođâpalvâlusâi ovdedem  
o Sämikielâlâš sosiaal- já tiervâsvuođâpalvâlusâi 
pyevtitmân väridum meriruuđâ mieđeetmist asâttuvvoo lavváin, meriruttâ lii loptejum sämitige ekonomiavuávám mield já ruttâdem mieđettuvvoo sämmilij jiešmeridemvuoigâdvuođâ mield. 
MÁNNU viggá toimâinis nanodiđ sämipárnái- já nuorâi identiteet.  Vuáválâš oovtâstpargopeellin tuáimih iänááš škoovlah, peivikiäjuh já kielâpiervâleh, moi pehti proojeekt čuásáttâhjuávkku, sämikuávlu vuálá 18 -ihásiih sämipárnááh já nuorah, fättejuvvojeh älkkeht. 
Toimâinis MÁNNU oovded säämi ärbivuáválii tiäđu sirdâšem nuorâb suhâpuolváid. Kulttuur tubdâm tuárju párnái já nuorâi sämmilâšidentiteet nanosmem, mii lii iähtu sämikielâ já -kulttuur siäilumân já jiešiävtulâš ovdánmân. 
Sämitigge tuáimá staatâišeruttâvirgeomâhâžžân. Meriruuđâ mieđeetmân ráhtoo vaaljâpojijmield vuávám. 
o Hiäđukocemist já sämitige jieijâs tooimâst läjiduvvojeh iävtuh ubâ sämiaalmug ollâtásásâš, 
sämikielâlâš já sämikulttuurmiäldásâš sosiaal- já tiervâsvuođâpalvâlussáid. Oovtâstpargo sämikuávlu kieldâiguin já palvâluspyevtitteijeiguin sämikielâlâš sosiaal- já tiervâsvuođâpalvâlusâi pyereedmân juátkoo pehtilávt já aktiivlávt. 
o Vaikuttuvvoo aktiivlávt já pehtilávt sosiaal- já tiervâsvuođâhuolâttâs lahâasâttâs já haldâttuv 
oovdedmân. 
o Läjiduvvojeh iävtuh sämmilij ärbivuáválij iäláttâsâi hárjutteijei pargotiervâsvuođâhuolâttâ 
sân, sajasâšišán já áigápuátun. 
o Tuárjoo sämikielâlâš sosiaal- já tiervâsvuođâpalvâlusâi ovdedem räjikuávluoovtâstpargoost. o Tave-Suomâ sosiaalsyergi mättimkuávdáá, sämiohtâduv toimâmiävtuid nanoduvvojeh. 
3.3.5 Sämmilij kulttuurpalvâlusâi já taaidâeellim ovdedem  
o Sämitige hiäđukocemist ovdeduvvoo árvulaseviäru vyeledem säämi tyejeest já taidust 9 %. o Ráhtoo sämitige taaidâ- já tyejipoolitlâš ohjelm ive 2012 ääigi kulâmáin sämitaaidârijd já 
tuájárijd. Ohjelm rähtim várás pálkkááttuvvoo pargee. 
o Sämikielâlâš kulttuur oovdedmân já sämiseervij tooimân väridum meriruttâ loptejuvvoo 
ekonomiavuávám mield. 
o Uđâsmittoo säämi kulttuurimeriruuđâ uuccâmproosees pehtilubbon. Kulttuurlävdikodde 
ráhtá sämitige toimâohjelm vuáđuld ive 2013 rääjist ihásijd mittomeerijd säämi kulttuurmeriruutân. 
o Sämitigge oovded já lááčá jieijâs uásild iävtuid toos, et Suomâ ratifisist Unesco immateriaal 
lâš kulttuurärbivyevi suojâlemsopâmuš nuuvt jotelávt ko máhđulâš 
o Tuárjoo sämmilij kulttuurolgospyehtimij siäilum, ovdánem já iäláskittem sämitige hiäđu 
kocemist já jieijâs tooimâst 
o Säämi kulttuurimeriruuđâ mieđeetmist já hiäđukocemist läjiduvvojeh iävtuh toos, et sämi 
kielâlâš já sämikulttuurmiäldásâš párnái- já nuorâi kirjálâšvuođâ, multimediapyevtittâs já eres palvâlusâi meeri já finnimvuotâ lassaan. 
o Tuárjoo hiäđukocemist Sämimuseo Siijdâ ovdánem, resurssistem já pargoi 
sirdem Museovirgáduvâst Siijdân. 
o Läjiduvvojeh iävtuh nuorttâlâškulttuur 
kuávdáá vuáđđudmân Čevetjáávrán oovtâstpargoost nuorttâlâšâi sijdâčuákkimáin já tuárjoo kuávdáá tooimâ já vaikuttemvuođâ lääjidmáin sämitige jieijâs tooimâid kuávdáá ohtâvuotân. 
Kulttuurolgospyehtim  
o Läjiduvvojeh iävtuh sämikielâlâš aavismedia 
já viärmádâhmedia ovdánmân. 
o Läjiduvvojeh iävtuh sämikielâlâš ohjelmfalâl 
duv lassaanmân radiost já TV:st, eromâš tiäddučuágástâhhân sämikielâlâš já kulttuurmiäldásâš párnái- já nuorâiohjelmij merhâšittee lasanem sehe sämiradio kullumkuávlu viijđedmân kaavpugáid palvâliđ stuárráb uási sämmilijn. Vaikuttuvvoo pehtilávt já aktiivlávt Yleisradio sämikielâlâš palvâlusâi ruttâdem lasseedmân. 
Sämikulttuurist ärbivuáválâš kulttuurolgospyehtim uáivild juoigâmmuusik, säämi tyeje, sämitaiduu, mainâstemärbivyevi já oskomušâid, kirjálâšvuođâ, sämikielâlâš päikkinoomâid sehe säämi huksimärbivyevi (el. láávuh, kuáđih, sierâlágán ääitih). Lasseen säämi toovlášooskon kullee uhredem sieidijd lii kulttuurolgospyehtim. Uđđâsuboh kulttuurolgospyehtimeh uáivildeh uđđâáigásâš sämimuusik, teatter já elleekovetaiduu 
olášuu, koska sämmilij  o Sämitigge tuárju säämi kulttuurkuávdáš Saijoos sämi 
kulttuurpalvâlusâi ovdánem já uárnee sämmilijd kulttuurpalvâlusâid meid eres sämikuávlu kieldâin já sämikuávlu ulguubeln. 
o Saijoos sajattuv nanodem, ovdedem já tobdosin 
toohâm sämmilij virkkuus já jiešiävtulâš toimâmkuávdážin sehe ellee já maaŋgâpiälásâš tábáhtustáállun. 
o Saijoos jođettem- já markkânistem- sehe ton fastâ 
tuáimei koskâsâš oovtâsttoimâmmaali vuávám  já Kove: Anni Näkkäläjärvi sooppum maali olášuttem já ovdedem já oovtâsttoimâmmaali toimâm- já pargojuávkkuresurssij turvim. 
o Algâaalmugij elleekovekuávdáá toimâ juátkoo já ovdeduvvoo já ton toimâ vijđeduvvoo še 
sämikuávlu ulguubel. 
o Sämimuusikkuávdáá toimâ juátkoo já ovdeduvvoo.    o Oovtâstpargo pargoo evaŋgellâš-luterilâš kirhoin já ortodoksâlâš kirhoin sämikielâlâš 
palvâlusâi pyereedmân. Tahhoo oovtâstpargo meid eellimuáinulâš servijguin. 
3.3.6  Sämimáttááttâs já ollâškovlim ovdedem  
o Säämi oppâmateriaal vaalmâštmân čujottum meri 
ruttâ loptejuvvoo sämitige iävtuttâsâi mield. Aanaar- já nuorttâsämikielâlâš oppâmateriaalâi meeri lasettuvvoo merhâšitteht. 
o Sämikielâ já sämikielâlâš vuáđumáttááttâs várás 
valmâštuvvojeh säämi kulttuur vuotân väldee Sämimáttááttâs máttááttâsvuávám vuáđustâsah, moi vievâst máttááttâs siskáldâsah já tijmejuávuh ohtâlistojeh já vuáválâš kielâ iäláskittem tahhoo máttááttâs vievâst máhđulâžžân. 
o Ucjuv sämiluvâttuv siäilum tuárjoo já läjiduvvojeh 
iävtuh sämiluvâttuv tooimâ ovdánmân. Läjiduvvojeh iävtuh sämikielâlâš máttááttâsân luvâttuvâst já sämikielâlâš pajeuáppeeiskosij čođâlditmân. 
o Ovdeduvvoo oovtâstpargoost jieškote-uv oppâlájá 
dâsâiguin kielâ iäláskittee tooimâ máttááttâs já sierânâspedagogiik. 
o Ovdeduvvoo SPR sämiollâopâttâhproojeekt, vâi säminuorah pyehtih uážžuđ ollâškovlim 
sämikuávlust. 
o Sämitiigán vuáđuduvvoo sämimáttááttâs ovdedem- já reesuurskuávdáš, mii palvâl já iššeed 
škovlim uárnejeijeid sämikielâ já sämikielâlâš máttááttâs oovdedmist. Sämitiigán čujottuvvojeh ruuđah máttááttâs tuárjoo tieđettem já pedagogâlâš ravvim tipšomân já sämimáttááttâs väldikodálâš ovdedeijen já koordinaattorin toimâmân. 
o Sämikielâ já sämikielâlâš máttááttâs sierânâsruttâdem (L 29.12.2009/1705, 45 § 1 mom.) 
vijđeduvvoo kuoskâđ še taid sämikuávlu ulguupiäláid kieldâid, main lii merhâšittee sämiaalmug. Tahhoo máhđulâžžân olesáigásâš sämikielâ máttáátteijee viirgij vuáđudem še sämikuávlu ulguubel. 
o Läjiduvvojeh iävtuh sämikielâlâš amnâs- já luokamáttáátteijei škovlim, tievâsmittemškovlim 
já nubástusškovlim lasseetmân. Säämi máttáátteijeeškovlim ovdeduvvoo nuuvt, et tast váldojeh vuotân sämimáttááttâs sierânâstáárbuh, sämikulttuurmiäldásâšvuotâ, sämmilij ärbivuáválâš tiätu sehe kyevtkielâlâš- já kyevtkulttuurlâšvuođâpedagogiik. 
o Piäijoo joton sämimáttááttâs árvuštâllâmproojeekt. 
3.3.7   Säämi parlamentaarlâš rääđi tooimâ ovdedem   
o SPR:n láá adelum almolâš vääldi pargoh tave-eennâmlâš sämisopâmušâst. Koskâvuotâ sä 
mitige tooimân lii miäruštâllum sämitige pargo-oornigist. SPR huolât já joođeet sämmilij aalmugijkoskâsâš oovdâstmist. 
o SPR oovded já čuávu toimâinis Kirkkonjaargâ kuálmád sämiparlamiänttárij julgáštus 
olášume 
o SPR oovded já čuávu OA algâaalmugraportistee James Anaya sämiaalmug tile Suomâst, 
Ruotâst, Taažâst já Ruošâst kieđâvuššâm raportij avžuuttâsâi olášume. 
o Suomâ sämitigge uásálist SPR pehti arktâlâš já Baareents kuávlu oovtâstpaargon, aalmugij 
koskâsâš šoŋŋâdâhpoolitlâš já biodiversiteetmiärádâstohâmân, WIPO tooimân, tave ooláádmudo já tave-eennâmlâš oovtâstpaargon sehe algâaalmugoovtâstpaargon OA:st vaikutmáin pehtilávt. 
o SPR:st pissoo čäällimkodde já jieijâs budjet ive 2015 räi. Suomâ sämitiigán láá torvejum re 
sursseh uásálistiđ tievâsmiärálávt SPR tooimân. 
o SPR vuálásâžžân tuáimih nuorâilävdikodde sehe tárbulâš meeri eres lävdikodeh SPR pargoi 
pehtilis tipšom várás. 
Täsivääldi president Tarja Halos saahâ sämitige lekkâmijn 29.3.2008 
Árvulâš sämitige saavâjođetteijee,  Pyereh sämmilij ovdâsteijeeh, 
Tist lii tivrâs já vátávâš pargo tipšodijnâd sämikielâ já kulttuur kyeskee aašijd sehe sajattuv algâaalmugin. 
Ovdâsteijee demokratia toimâm vuáđuduvá puohâin taasijn ulmuu jiešráđálâš haalun uásálistiđ. Jienâstemaktiivlâšvuođâ kiäppánem já aalmug uccoo mielâkiddiivâšvuotâ politiikân lii almos huolâaamnâs. Suomâst láá ain-uv stuárráábeh jienâstemprosenteh, ko maaŋgâin eres enâmijn, mut áášán kannat kiddiđ huámášume. Saahâ ij lah tuše vaaljâin já vaaljâkampanjain, pic ohtsâškodálâš tooimâ áárvustánemist alnestis. Sämitiggeest mii tääl lehâstuvvoo lii sehe hárjánem já uđđâ mohtâ. Puohâin ovdâsteijein uđđâ jesâneh láá paijeel peeli já nisoneh láá eenâb ko kuássin ovdil. 
Säämi kulttuurkuávdášhaahâ, mii lii lamaš kuhháá joođoost, lii viijmâg-uv ovdánâm, ko ruttâdemčuávduseh láá toohum. Táálu lii tehálâš, liihân saahâ vistig juo sämmilij jieijâs parlamenttáálust, mut meid sämikulttuurist, tutkâmuš já škovlim ovtâsteijee táálust. Lii árvuštâllum, et Säämi kulttuurkuávdáš valmâštuuččij ive 2012. Tuáivum, et puátteid sämitige lekkâmijd puávtáččij viettiđ juo jieijâs táálust. 
Moonnâm ive viettui Suomâ kirjekielâ eeji Mikael Agricola juhleihe. Juhleive teema: Jieijâs kielâ, jieijâs mielâ, muštâl puoh tehálumos uási kielâ merhâšuumeest. Mij oppâp juo škoovlâst, mon stuorrâ merhâšume Agricola eellimpargoost lii syemmilâš kulttuurân. Taat oppâ kolgâččij adeliđ mijjân kiärgusvuođâid kunnijâttâđ puohâi ulmui eenikielâ já ibárdâs, et ucceeblovokielah tarbâšeh torjuu, vâi toh siäiluh já ovdáneh ellee kiellân. 
Vuáđulaavâst asâttuvvoo sämmiláid algâaalmugin vuoigâdvuotâ toollâđ já ovdediđ jieijâs kielâ já kulttuur. Aalmug suomâkielâlâš eenâbloho ij argâelimistis ain velttidhánnáá huámmáš, mon stuorrâ merhâšume kielâlijn vuáđuvuoigâdvuođâin lii. Kielâlâš vuoigâdvuođah láá távjá ulmui eres vuáđuvuoigâdvuođâi olášume iähtu. Ive 2004 vuáimán puáttâm säämi kielâlaavâ uáivilin lii olášutteđ vuáđulaavâ sämmiláid tähidem kielâlâš vuoigâdvuođâid. 
Mii lahâasâttem lii-uv pyerees ääigi tääsist. Tuotâvuođâst tilálâšvuotâ ij kuittâg lah siämmáá pyeri, veikkâ ovdánem majemui iivij ääigi lii-uv tábáhtum. Ovdâmerkkân sämikielâlâš sosiaal- já tiervâsvuođâpalvâlusâi finniimist láá čuolmah. Toi čuávdim váátá ekonomâlâš naavcâid, maid kuávlu kieldah iä paste staatâ noonâ uásálistemvuođâttáá adeliđ. 
Euroop rääđi ministerkomitea tuhhiittij moonnâm ive loopâst avžuuttâsâid sämikielâ oovdedmân Suomâst. Tah adeleh šiev sundesárgáid kielâlâš vuoigâdvuođâi olášutmân. Sämikielâ kevttim juávkkuviestâmijn, eromâšávt televisiost já aavisijn, tarbâšuuččij ain-uv eenâb onnáá peeivi tiätuohtsâškoddeest. Eromâš uhkevuálásâš kieláid kullee aanaar- já nuorttâkielâ uásild lii tárbu jotelis toimáid kielâi suoijâlmân já oovdedmân. 
Sämikulttuur puátteevuođâ tááhust lii uáli tehálâš, et párnááh já nuorah pyehtih oppâđ sämikielâ. Sijjân sämikielâ puáhtá leđe vuáđuškoovlâst, luvâttuvâst já áámmátlâš škovliittâsâst sehe máttááttâskiellân já oppâamnâsin. 
Sämikielâlâš já sämikielâ máttááttâsâst lii valdum kuhes lävkki ovdâskulij 1970-lovo aalgâ tilálâšvuođâst, kuás sämikielâlâš máttááttâs algâttui. Tárbu sämikielâlâš máttááttâsân ij lah tuše sämikuávlust. Onnáá peeivi iänááš uási vuáđumáttááttâsahasijn sämipárnáin áásá sämikuávlu ulguubeln. Tanen sij pääccih távjá jieijâs kielâ já jieijâskielâlâš máttááttâs ulguubel. Taas kolgâččij finniđ puárádâs. 
Sämikulttuur kuáttá tobdoo ain eenâb mielâkiddiivâšvuotâ meiddei Tave-enâmij ulguubeln. Must lâi taam máánust kunnee lehâstiđ sämitaiduu čáitálmâs Espanja Cádizist. Sámi Duodji -čáitálmâš, mii oovdânpuáhtá ärbivuovvijd vuáđuduvvee säämi tyeje, lii tađe ovdil lamaš Suomâ lasseen Eestienâmist. Čáitálmâš addel eromâšávt olgoeennâm ulmuid ibárdâs Suomâ kulttuurärbivyevi riggoduvâst. Kulttuurij maaŋgâmuđusâšvuotâ lii meiddei Euroop riggodâh já ton innovatiiv käldee. Lii fiijnâ uáiniđ, maht ulmui mielâkiddiivâšvuotâ taan kuáttá lassaan. 
Lijjim ovdebáá tove tääbbin Ucjuuvâst lekkâmin sämitige käävci ihheed tassaaš. Sarnum talle eres lasseen Aalmugijkoskâsâš pargo-ornijdume ILO jiečânâs enâmij algâaalmug- já hiäimuaalmugijd kyeskee almossopâmušâst nr 169 já sämmilij eennâmvuoigâdvuođâi čielgiimist. Äigi lii kuullâm já pargo lii porgum, mut mittomeeri ij lah vala olášum. 
Uáiviminister Vanhas haldâttâs lii váldám ovdebáá haldâttâs náálá mittomeerrin kavnâđ taam haldâttâspaje ääigi čuávdus, mon vievâst puávtáččij Suomâ ratifistiđ ILO almossopâmuš. Haldâttâsuv koskâvuođâst láá tiettum sierâlágáneh uáinuh tárbulii čuávdus siskáldâsâst. Taan keežild lii vuoigâdvuođâministeriö riemmâm oovtâst eennâm- já meccituáluministeriöin čielgiđ čuávdimiävtuttâs sämikuávlu staatâenâmij haaldâšmist já säämi kulttuurháámán kullee iäláttâsâi tuárjumist. Iävtuttâs puávtáččij leđe vuáđu jotkâvalmâštâlmân, mii tohhuuččij sämitiggijn. 
OA olmoošvuoigâdvuođâkomitea lii majemustáá moonnâm ive almottâm huolâs tast, et koččâmâš eennâmomâstusâst já -kevttimist sämikuávlust ij lah áppádum čuávdiđ. Ko komitea lâi vistig ráđádâllâm ääšist puohâi ääšipelijguin, avžui tot kavnâđ ääšimiäldásâš čuávdus täid koččâmâššáid sehe ratifistiđ jotelávt mainâšum ILO almossopâmuš. 
Sämmilij já eres algâaalmugij vuoigâdvuođâi nanodem lii ovdánâm ain aalmugijkoskâsâš forumijn. Moonnâm čoovčâ OA almosčuákkim tuhhiittij algâaalmugij julgáštus. Tuhhiitem lâi tuođâlâš pargovuáittu paijeel kyehtlov ihheed pištám ráđádâlmij maŋa. 
Julgáštus lii pooliitlâš äššikirje, mon asâttem mittomeerijd kalga viggâđ haldâttâsâi já algâaalmugij koskâsâš ohtsâšpargoin. Julgáštus naanood algâaalmugij uásálistem miärádâstohâmân já tiäddud kyeimivuođâ sehe koskâvuođâlâš luáttámuš. 
Nubbe merhâšittee ovdánemlävkki valdui ive 2005, ko ohtsâštave-eennâmlâš äššitobdeejuávkku finnij valmâšin iävtuttâsâs tave-eennâmlâš sämmilâšsopâmuššân. Taažâ, Ruotâ já Suomâ koskâsâš sopâmuš mittomeerrin lii pyerediđ sämmilij sajattuv algâaalmugin. Sopâmušâst liččii miärádâsah el. sämmilij jiešmeridemvuoigâdvuođâst, kielâlâš já kulttuurlâš vuoigâdvuođâin, vuoigâdvuođâst enâmân já čáácán, iäláttâsâi porgâmist sehe sämitige já almos vääldi koskâsâš ohtsâšpargoost. Sopâmuštooimâ kieđâvuššâm juátkoo kiđđuv 2008. Tassaažin ráhtoo čielgiittâs aalmuglâš lahâasâttem já aalmugijkoskâsâš sopâmuškenigâsvuođâi koskâvuođâst hammiittâs sopâmušmiärádâssáid. 
Suomâ lii toimâm aalmugijkoskâsâš foorumijn aktiivlávt sämmilij já eres algâaalmugij kyeskee vuoigâdvuođâi oovdedmân. Siämmáálágán aktiivlâšvuotâ tarbâšuvvoo meiddei päikkienâmist. Anam tehášlâžžân, et sämmilij eennâmvuoigâdvuođáid lohtâseijee koččâmâšah čuávdojeh haldâttâs já sämmilij ovdâsteijei ohtsâšpargoin. Čuávdus kalga leđe taggaar, et puohah uásipeleh tuhhiitteh tom, vâi iästoo táálái, kuhháá pištám náágui jotkum. 
Avžuum jieškote-uv uásipeelijd ohtsii čuávdus kavnâmân. 
Pyereh sämmilij ovdâsteijeeh, 
Täi sanijguin lehâstâm sämitige já tuáivuttâm tijjân miännástume vátávâš pargoost. 
Lasetiäđuh 
Árvusiih sämmiliih, pyeri aalmug. Pyeri aalmugpeivi! Šiõǥǥ meersažpeeiʹv! 
Lii stuorrâ ilo uáiniđ tii tääbbin áávvudmin sämmilij aalmugpeeivi. Taat lii sämitige vuossâmuš taan vaaljâpaje ornim aalmugpeivijuhle já páácá meid majemužžân ko mii vaaljâpaje nohá taan ihán. Aalmugpeivi lii sämitiigán já sämmiláid tuođâi tergâdis juhle, mutâ vaidâlitteht ekonomâlâš tile lii iästám juuhlij ornim tađe tävjibeht. Sämitigge lii oovdeb já taan vaaljâpaajeest annaam tergâdin, ete aalmugpeivi ávuduvvoo sämikulttuur miäldásávt já ete sierâ kuávluin ässee sämmiláid adeluvvoo máhđulâšvuotâ uásálistiđ juhlálâšvuođáid. Juhle lii sämmilijn sämmiláid. Tääl vuossâmuš keerdi juhle lii máhđulâš čuávvuđ meid interneetist. 
Taan vaaljâpaje ääigi lii tábáhtum ennuv já vala taan ive ääigi vyerdip stuorrâ uđâsmitmijd sämmilij vuoigâdvuođâsajattâhân. Politiik láá sárnum ennuv já tot paijaan vala kuávdážân. Tääl lii kuittâg äigi kyeđđiđ peeivipolitiik ucceeb uásán já vuáijuđ juhlođ aalmugpeeivi, sämiaalmug historjá, ohtâlâšvuođâ já puátteevuođâ. 
Sämmiliih láá feerim sii historjá ääigi stuorrâ moivášmijd, suáđijd, olgoštem, kielâi läpittemviggâmušâid, págguvarriimijd suáđi já tulvâdemáldái huksim tiet, väldipoolitlijd uulmijd suddâluttiđ sämmilijd já viggâmušâid raččođ sämmilij ohtâlâšvuođâ. Lep cevzim tain oovtâst já mii oovdeb suhâpuolvâi korrâ pargoin já piäránaddeelmettumvuođáin. Koolgâp kuittâg teivâđ ain uđđâ hástusijd. Globalisaatio, šoŋŋâdâhnubástus já arktâlii kuávlu väldi- já suáldátpolitiik pyehtih sämmiláid aaibâs uđđâlágán toimâpirrâs. Maht uccâ sämiaalmug ciävzá väldikulttuur teddust? 
Oovdeb suhâpuolvah láá lááccám sämmiláid iävtuid cevziđ nubástuvvee ohtsâškoddeest. Lep finnim riges kielâ, luándust jotteem tááiđu, ärbivuáválijd iäláttâsâid, kietâtyejiärbivyevi já luándukoskâvuođâ – taah láá ain viehâ tergâdis tááiđuh. Lep finnim noonâ kulttuuräärbi, sämmilii identiteet já siärvuslâšvuođâ. Sämmiliih cevzih ain, jis kavnâp vyeimi nubbe nubijnân já toollâp kiddâ sämiaalmug siärvuslâšvuođâst, sämmilii identiteetist já kulttuuräärbist. 
Majemui aaigij čuávdus sämmilij vuoigâdvuođâi oovdedmân láá uuccâm motomijn pirrâduvâin oovdânpyehtimáin sierâ sämijuávhoid jieijâs laavâid teikâ aasâtmáin sierâ sämijuávhui vuoigâdvuođâid já ärbivuovijd vuástáluvâi nubijdis. Taam lii vaigâd iberdiđ. Sämmiliih kalgeh pasteđ oovtâst uuccâđ vuovijd sämmilij vuoigâdvuođâi já kulttuur oovdedmân jieijâs sämmilij kulttuurlij ärbivuovij miäldásávt, ijge uuccâđ maali väldikulttuur toimâmaalijn ijge raččomáin sämiaalmug ohtâlâšvuođâ. 
Sämmiliih láá uáli kievrah. Koolgâp killáđ ain-uv olgoštem, munekáádu, vajesaavâ já pilhe. Mii kulttuur láá viggâm rivdâđ já omâstiđ. Tast iä lah luhostum. Párnáid já nuoráid pilkke já raasism lává eromâš háituliih. Lii velttidmettum, ete tuommip puohlágán olgoštem já vaje. Ep meid pyevti adeliđ olgoštem teikâ raasism vaikuttiđ mii kulttuurân, vuovijd teikâ mii kárvudâtmân. Ep lah kuittâg immuuneh. Mutâ mij koolgâp huolâttiđ tast, ete ep vääldi maali väldikulttuur ahevis vuovijn epke pyevti sämikulttuur siisâ ärbivyevi, mii olgoošt teikâ  kaađâšt nuubijd. 
Sämmiliih láá tuođâi uccáá. Suomâst suulân 10 000, Ruošâst muáddi tuhháát, Ruotâst suulân 20 aalmugin siäiluđ ijge koolgâ rähtiđ muuvrâid sierâ sämijuávhui kooskân. Säämi identiteetân, sämiaalmug ohtâlâšvuotân já meid sämmilij sajattâhân Suomâst lii varâlâš, jis sämmilijd jurdeh aalmugin, kote rijdâl koskânis. 
Maailmist, kost koskâmiärálávt ohtâ kielâ jáámá ohhoost, sämikulttuur já ton siäilum lii maailmvijđosávt njuolgist iimâš. Munjin sämikielâi já sämikulttuurij siäilum ij lah iimâš. Sämmiliih láá killeel tego laajišsuáhi, kote killáá piegâ, puolâš, kume, tedduu já lii morruumettum. Lep miätá historjá kuullâm, ete sämmiliih jäämih suhâjämimân já suddâluveh syemmiláid. Stuorrâ totkeejuávkku 
čaalij-uv návt jo 1900-lovo aalgâst. Lep finnim kuullâđ, ete sämikielâ jáámá, juáigusärbivyehi 
láppoo já ete sämmiliih suddâluveh syemmilâškulttuurân. Lep finnim kuullâđ kulttuur olgopiäláá peelijn ete ep innig ele sämikulttuur ärbivuovij miäldásávt, puásuituálu lii moivášum moottorkiälhá já muávloo kiävtunväldim tiet ige innig mihheen iärut sämmilijd väldikulttuurist. Puoh taah náguseh láá puástud. Tagareh tulkkuumeh láá tuše ohtâ vyehi toohâđ heeitugin mii kulttuur. 
Sämikulttuur iälá já táibá ohtsâškode puáhtám nubâstussáid. Moottorkiälkká ij lah muttám puásuituálu – poccuid kuáđutteh ain tuoddârist já meecijn. Táluaassâm já pälkkipargo amal lává muttám kulttuur materiaallii vuáđu, mutâ iävá mii vááimuid ige jurduid. Tuháttij iivij ääigi čoggâšum tiätu luándust, poccuin, kuolijn já eres ellein lii puáhtám mijjân iävtuid cevziđ ohtsâškodálijn moivášmijn. Sämikulttuur já sämmiliih láá táibám já ovdánâm. Eres molsoiähtu mist ij lah lamaš. Mutâ ep lah luoppâm jieijâs kulttuurist, ärbivuovijn, kielâst epke identiteetist. Mii kulttuur iä pyevti toohâđ heeitugin iäge uccááttiđ ton keežild, ete aassâp tááluin teikâ vyeijip autoin. Ärbivuáválâš tiätu já tááiđuh láá ain puoh tehálumos uási ärbivuáválijd sämmilijd iäláttâsâid já kietâtuojijd. Toh láá tehálub tááiđuh já jiešvyevih ko kiälháh já moottoreh. Mij koolgâp leđe čiävlááh, ete puoh teknologia mield ep lah kuittâg luoppâm mii jiešnálásii kulttuurist. 
Sämmilâš juáigusärbivyehi lii maccâm kievrâbin ko ovdil. Juáigusärbivyehi iälá nuuvt ärbivuáválii juáigusmusiikist ko meid uđđâáigásii populáármusiikist. Sämmilâš taaiđâ iälá eellimvuáimálii paajees. Sämmiliih taaidâreh láá puáhtám sämikulttuur ärbivuovijd já ohtsâškodálâšvuođâ uássin uđđâ moodeern taiđuu, mii ij ele tuše galleriain, peic argâpeeivist, interneetist já sosiaallii mediast-uv. Taiđust lii jieijâs rijjâvuotâ já miätá historjá taaiđâ lii lamaš vyehi pyehtiđ miärádâstahhei oovdân ohtsâškode tuhhitmettum tiilijd já kulttuur ärbivuovijd. Taiđuin puáhtá mutteđ maailm. Mii nuorâ taaidâreh, kiäh rähtih ohtsâškodálii já siärvuslii taiđuu moodeern teknologia vievâst, jyehih tiäđu sämmilijn aaibâs uđđâ vuovijn já pasteh raččođ väldikulttuur lääččim stereotypiaid sämmilijn. 
Säämi ohtsâškodde lii šoddâm eenâb maangâpiälásâžžân. Mist láá čepis, kielâtáiđuliih já škuávlejum säminuorah pirrâ maailm já tääbbin sämikuávlust. Sämmiliih láá škuávlejum totken, máttáátteijen, merideijen já hovdân. Maaŋgah säminuorah mäccih päikkikuávlun škovlim maŋa já ovtâstiteh tom, maid láá oppâm, ärbivuáválijd sämi-iäláttâssáid, pyevtitteh uđđâ tiäđu sämisiärvádâhân, uđđâ kulttuursiskáldâs tutkâmpuátusijd, škuávlejeh uđđâ sämisuhâpuolvâ já lääččih sämikulttuurân jotkuuvâšvuođâ. Lam tast hirmâd čiävláá. 
Stuorrâ uási sämmilijn ääsih sämikuávlu ulguubeln. Páiháliih sämiseervih láá šoddâm kaavpugsämisiärváduvâi kuáhtámsaijeen já vyehhin torjuđ sämikulttuur já kielâ siäilum kaavpugist. Toh taheh mávsulii pargo ubâ sämiaalmug puátteevuođâ turvim várás. 
Sämikuávlust tuáimee sämiseervijn lii tergâdis rooli säämi ohtsâškoddeest. Jis ij ličij Sámi Duodjiseervi mávsulâš toimâ, säämi tyeje sajattâh ličij ovdiist uhkevuálásub já tyejiärbivuovijn ávhástâllâm ličij eenâb ko maid tääl. Tääbbin Anarist Anarâškielâ servi já Saami Nuett lává ráhtám mávsulii pargo ucebij sämikielâi iäláskitmân, máttátmân já oovdedmân. Sämmiliih tarbâšeh noonâ servikiedi já serviaktiiveh ánsášeh stuorrâ kijttosijd sii porgâm pargoost. 
Sämikulttuur já sämikielah iä siäilu, jis kielâ ij sarnuu teikâ sämiaalmug ärbivyevih já täävih iä paijeentolluu. Jyehi sämmiliist lii stuorrâ ovdâsvástádâs tast, ete siäilu-uv sämikulttuur. Staatah kalgeh lääččiđ iävtuid toos, ete sämikulttuur puáhtá siäiluđ, mutâ jyehi sämmilâš taha loopâst jieš valjim tast, ete siäilu-uv sämikulttuur já magarin tot siäilu puátteevuođâst. Jyehi sämmilâš vanhim, kote máttát ärbivuovijd já ärbivuáválijd iäláttâsâid párnáidis, meerrid sárnuđ sämikielâ párnásis, piejâ párnáás kielâpiervâlân teikâ máttááttâl lappum sämikielâ, taha kulttuurtavo já lii jieijâs uásild turviimin sämikielâ já –aalmug puátteevuođâ. Kijttoseh tijjân, sämmiliih vaanhimeh, ááhuh já äijiheh já madârvanhimeh tii kuáđđám äärbist! 
Sämikielâ já kulttuur iävá siäilu, jis iä lah sämmiliih máttáátteijeeh já peivitipšopargoviehâ. Kielâpiervâleh, sämikielâlâš peivitipšo já sämikielâlâš vuáđumáttááttâs láá čovduuh sämiaalmug puátteevuotân. Puoh sämmiliih, kiäh láá riemmâm máttáátteijen já peivitipšopargen lääččih sämikulttuur jotkuuvâšvuođâ. Jis ij ličij tii mávsulâš pargo, sämikielâ puátteevuotâ ličij čappâdub ko tääl. Halijdâm-uv kijtteđ tii, pyereh máttáátteijeeh já šoddâdeijeeh, tii porgâm mávsulii pargoost. 
Sämmilii ohtsâškode tuuvdâriggeeh, kiäh sirdeh ärbivuovijdis suhâpuolvâst nuubán, annojeh. Ärbivuáváliih iäláttâsah já kietâtyejeh láá kenski stuárráb vaarâst lappuđ teikâ muttuđ aldapuátteevuođâst. Šoŋŋâdâhnubástus, ruukihaavah, ekonomiavuáhádâh, byrokratia já lahâasâttem vááijuvvuođah sättih leđe liijkás maaŋgâ säminuorân liijkás ennuv já sij pasteh valjiđ mottoom eres ko suuvâ ärbivuáválii iäláttâs. Mutâ oovtâst pyehtip cevziđ tain aštuin. Kalga mušteđ, ete maŋgâ nuorâ ain haalijd hárjuttiđ ärbivuáválijd iäláttâsâidis puoh aštuin peerusthánnáá. Ärbivuáváliih iäláttâsah láá mii tuuvdâjyelgih ij tuše tai pyehtim ekonomâlii puáttus, purrâmuš teikâ tiiŋgâi tiet. Toh láá uási mii kulttuurlii sämmilii ärbivyevi, mon kihheen ij pyevti väldiđ mist meddâl. Mii iäláttâsah láá ovdánâm oovtâst luánduin já elleiguin já taibâm teehin arktâlijd tiilijd, toh lääččih iävtuid riges sämikielân, tuárjuh sämmilii siärvádâhvuáháduv siäilum já láá sämmilii eellimvyevi uási. 
Aalmugpeeivi kalga mušteđ meid ránnjáeennâm sämmilijd já algâaalmugijd pirrâ maailm. Ep pyevti vájáldittiđ Ruošâ sämmilijd, kiäh kalgeh kámppádâllâđ jieijâs kielâ, kulttuur já eellimvyevi peeleest staatâ torjuuttáá. Ep pyevti meid vájáldittiđ Ruošâ sämmilijd, kiäh irâtteh hoittáđ poccuidis ruukij teddust. Mii hyelhih já usteveh Taažâst sättih juovdâđ lopâttiđ puásuituálu já luoppâđ sii eellimvyevist, jis Taažâ staatâ pággunjuovvâmmiärádâsah olášuveh. Algâaalmugeh pirrâ maailm kärttih kámppádâllâđ siämmái čuolmâiguin já hástusijguin ko mij-uv. Algâaalmugeh láá mii viiljah já uábih iäge puoh aalmugeh paste ubâ anneeđ aalmugpeeivi. Pyehtip leđe iloliih tast, mii mist lii já lii pyeri mušteđ ubâ algâaalmugsiärváduv já mii ohtsii äärbi. 
Árvusiih sämmiliih, pyereh usteveh. Sämiaalmug puátteevuotâ ij lah epivises nuuvt kuhháá, ko siäiluttep mii kulttuur áárvuid, ärbivuovijd já mii siärvuslâšvuođâ. Mii puátteevuotâ lii čuovvâd. Sämmilâš identiteet lii kievrâ. Mij tiettip, ete kiäh mij lep, kost mij puáttip já kuus mij lep monâmin. Gloobaal ääigi ko maailmist láá stuorrâ aalmugvajâldâsah, te kulttuurlâš jotkuuvâšvuotâ já tiäđulâšvuotâ alnees já jieijâs ruottâsijn lii stuorrâ rigesvuotâ. Maailmpolitiik já šoŋŋâdâhnubástus tiet mii tiäđuh luándust, šoŋŋâduvvâst já mii ärbivuáváliih iäláttâsah sättih pajaniđ stuorrâ áárvun já táárbun nuuvt tutkâmuššáid ko ubâ ohtsâškoodán-uv. 
Puoh tehálumos lii jieijâs kulttuur, kielâ, ärbivuovij já áárvui siäiluttem, paijeentoollâm já sirdem puáttee suhâpuolváid. Ärbivyevih, kietâtyejeh, áárvuh, iäláttâsah tego puásuituálu já juáigus sehe ton puoh sierâ variaatioh jieškote-uv sämikielâst, tuálih paijeen ohtâvuođâ moonnâm suhâpuolváid já lääččih ohtâvuodâ puáttee suhâpuolváid. 
Árvusiih sämmiliih, pyereh usteveh, pyeri aalmugpeivi vala ohtii! 
SämmiliihSuomâst Sämmiliih láá Euroop union kuávlu áinoo algâaalmug. Jiečânâs enâmijn ässee aalmugeh nabdojeh algâaalmugin, ko sij láá šáddááš aalmugist, mii eennâm väldidem tâi asâttem tâi táálái riijkârajij šoddâm ääigi aasâi enâmist tâi ton eennâmtieđâlâš kuávlust, moos eennâm kulá. Algâaalmug, kote kalga jieš anneeđ jieijâs tagarin, lii vuoigâdvuođâlâš sajattuvâstis peerusthánnáá siäiluttâm ollásávt tâi uásild jieijâs sosiaallâš, ekonoomlâš, kulttuurlâš já poolitlâš vuáháduvâidis. 
Sämmilij sajattâh kirjejui Suomâ vuáđulaahân ive 1995. Sämmilijn algâaalmugin lii vuoigâdvuotâ toollâđ já ovdediđ kielâs já kulttuuris sehe toos kullee ärbivuáválâš iäláttâsâidis. Sämikielâ kevttimist virgeomâháin lii asâttum jiejâs laahâ. 
Sämmilijn lii lamaš ive 1996 rääjist päikkikuávlustis kielâs já kulttuuris kyeskee vuáđulaavâ miäldásâš jiešhaldâšem. Sämmilij jiešhaaldâšmân kullee pargoid hoittáá sämmilij vaaljâiguin väljejum parlament, Sämitigge. Lasseen nuorttâsämmilij sijdâčuákkim oovdâst nuorttâlâšlaavâ mield nuorttâsämmilijd nuorttâlâškuávlust, mii lii uási sämikuávlu. 
Suomâst sämmiliih láá suullân 9 000. Sist paijeel 60 prosenttid äässih juo päikkikuávlus ulguubeln, mii aasât sämikielâlâš máttááttâsân, palvâlussáid já tiäđujyehimân uđđâ vátámušâid. Árvuštâlloo, et puohnâssân sämmiliih láá jieškote-uv enâmijn ohtsis paijeel 75 000. Enâmustáá sämmiliih láá Taažâst. 
Sämikuávlu lii miäruštâllum laavâst. Toos 
kuleh Iänuduv, Aanaar já Ucjuv kieldah sehe Suáđigil kieldâst Säämi palgâs kuávlu. 
IäláttâsahPuásuituálu, kyelipivdo, meccipivdo já ucessiähá 
eennâmtuálu sehe luándupyevtittâsâi nuurrâm  já tyeji láá sämmilij ärbivuáválâš iäláttâsah. Onne  ärbivuáválâš iäláttâsah tahhojeh meiddei kuálusáigápuáttun el. tuurism já eres palvâlemiäláttâsâi paaldâst. 
Luánduiäláttâsâi uásus vyebdimijn já pargovyeimiuásusáin mitteddijn ij lah meendu styeres, mut toi kulttuurlâš merhâšume lii tehálâš. Toh iä lah tuše iäláttâs tâi áámmát, pic toh láá uási jiešnálásâš eellimvyevi. 
Uási sämmilijn finnee áigápuáđus ain-uv ärbivuáválâš iäláttâsâin, mut stuorrâ uási sämmilijn parga uđđâáigásâš ámáttijn. 
Suomâst sämmilâšvuotâ lii miäruštâllum sämitiggelaavâst já ton válduvuáđustâsân lii sämikielâ. Laavâ mield sämmilâš lii olmooš, kote ana jieijâs sämmilâžžân toin iävttoin, et sun jieš tâi aainâs-uv ohtâ suu vanhimijn tâi ááhust já äijihist tâi madârvanhimijn lii oppâm sämikielâ vuosmuu kiellân. 
Sämmiliih láá toi ulmui maajeeldpuátteeh, kiäh asâttii Tave-Fennoskandia tállán jieŋâääigi maŋa suullân 10 000 ihheed tassaaš. Etnisâš sämmilâšvuotâ ovdánij, ko sämikielâ šoodâi syemmilâšsämmilâš kielâohtâvuođâ pieđgândijn suullân 2000 oKr. Suijân lâi kulttuur nubástus, mii šoodâi iäláttâsâi muttuumist ereslágánin. 
Sämmilij aassâmkuávlu já lavdâm láin vijđásumos muddoost äigirekinistem aalgâ suulâin 1000-lohon. Sämmiliih assii Laatokast Jieŋâmeerâ räi já Koskâ-Skandinaviast Vielgismeerâ räi. Eereeb uárji- já maadâridostuv ubâ tááláá Suomâ kuávlu lâi sämmilij aassâmkuávlun. Syemmilâš uđâsässei tiädu keežild sämmilâš aassâm suudâi válduaalmugân máddáápiäláá Suomâst. 
Sämmiliih láá lamaš iänááš pivdoaalmug, mon eellimvyehi vuáđudui maaŋgâtuálun. Sämmiliih ellii tast, maid luándu šoddâdij ihásávt sii ävkkin jieškote-uv iveaaigijn. Kode já čevđiellei pivdem sehe kyelipivdo lijjii ávháliih iäláttâsah, moi puáhtusijguin kavpâšui joba Koskâ-Euroop rääjist. Maaŋgâ tuálust ihásâšjurâmân kullii meiddei loddepivdo, muorjim já nuurrâm. Ucessiähá puásuituálu lii sáttám leđe juo tuháttijd iivijd. 
Sämmilâš ohtsâškodde lâi pyreest ornijdum: vuáđuohtâdâh lâi perruin tâi suuvâin šaddee sijdâ, sämisijdâ, main lâi jiejâs kuávlu. Tain šoddâm viärmádâh uulij ubâ Tave-Fennoskandia pirrâ. 
Rajijguin pieđgejum aalmug 
SämiRääđi lii Taažâ, Ruotâ, Suomâ ja 
Sämmilâšsiärvádâh kaartâi eromâšávt 1500-lovo rääjist ulguupiälááš muuivij kozzáid. Tave-enâmeh riemmii haldâšiđ säämi eennâm uássin jieijâs kuávluid, uđâsaassâm já ohtsâš kodálâš haaldunväldim vievâst. Sämmilâš ohtsâškodde häämi sajan poođij tave-eennâmlâš haldâšem vuáhádâh. Kuuloold sämikuávluh juáhhojii meiddei räjiorniimijguin, ko táálááh riijkârääjih miäruštâlluvvojii. Ko uđâsaassâm nanosmui 1800-lovvoost, riemmii staatah tiäđulâš politiik vievâst nanodiđ válduaalmug hiäđuid já suddâdiđ sämmilijd válduaalmugân. Sämmilij ohtâvuotâ jieijâs kielân já kulttuurân hiäjusmui. 
Sämmilâš ohtSâšpaRgo álgá 
Ruošâ sämiseervij ohtsâšpardo-orgaan, mii vuáđudui ive 1956. Ton uáivilin lii kocceeđ sämmilij hiäđuid aalmugin já nanodiđ sämmilij oohtânkuullâmvuođâ riijkaraajij paijeel. Rääđi alemus čuákkim, sämikonferens, čokkân jyehi niäljád ive. 
Sämmilij etnisâš já aalmuglâš moránem aalgij 1800-lovo loopâst Taažâst já Ruotâst, ko šoddii vuosmuuh sämiseervih já aaviseh. Ko válduaalmugij meridemväldi nanosmui já sämmilij eellimtile kááržui, te iberdui aalmuglâš ohtsâšpargo merhâšume. Ton puátusin lâi ive 1917 vuosmuš maadâ- já tavesämmilij ohtsâš sämičuákkim Taažâ Truándimist. Ohtsâšpargo nanosmui soođij maŋa, ko Ruotâ Juhâmohheest tollui 1953 vuosmuš kuulmâ riijkâ sämmilij konferens. Tot tiäduttij sämmilij vuoigâdvuođâid luánduvaarijd já kielân já meridij ohtsâš Sämirääđi vuáđudem. Sämikulttuur eidusâš  aalgij 1960-lovo loopâst. Tot merhâšij sämipolitiik, jieijâskielâlâš tieđettemriädui, kirjálâšvuođâ, teatter, škovlim já tutkâmuš pajanem já maaŋgâi jieijâs vuolgâsoojijn huksejum instituutioi aalgâ. 
Sämitigge lii sämmilij jiešmeridem 
orgaan. Ton tehálumos pargon lii vuáváđ já olášuttiđ Suomâ vuáđu laavâst sämmiláid algâaalmugin turvâstum jiešhaldâšem jieijâs kulttuurân já kielân kyeskee aašijn. Sämitigge lii Suomâ sämmilij alemus politiiklâš orgaan já tot oovdâst sämmilijd sisriijkâlâš já aalmugij koskâsâš ohtâvuođâin já tipšo aaššijd, moh kyeskih sämmilij kielân, kulttuurân já tilán algâaalmugin. Sämitige 21 jesânid já nelji värijeessân väljejuvvojeh sämmilij kooskâ vaaljâiguin jyehi niäljád ive. 
Suomâst sämmilij parlamentaarlâš pargo algâttui ive 1973. Ton olášutij Säämi  
parlamenttâ. Pargo joođhij sämitigge  
ive 1996 rääjist. Taažâ finnij sämitige ive 1989 já Ruotâ 1993. 
Säämi paRlamentaaRlâš Rääđi 
lii Suomâ, Taažâ já Ruotâ sämitigij ohtsâš pargo-orgaan, mast láá 21 jesânid. Tot algâttij tooimâs ive 2000. 
Sämikielah láá Euroop algâkielah já nuorttâmeerâsyemmilâš kielâi (tegu suomâkielâ já eestikielâ) aldemuuh hyelkkikielah. Toh sárnojeh Suomâst, Ruotâst, Taažâst já Ruošâst. 
Suomâst sárnoo kulmâ sämikielâ: tavesämikielâ, aanaarsämikielâ já nuorttâsämikielâ. Tavesämikielâ lii kielâjuávhuin stuárráámus. Tom sárnuh suullân 20 000 olmožid Suomâst, Taažâst já Ruotâst. Suomâst tavesämikielâ sárnooh láá suullân 2000. 
Aanaarsämikielâ sárnoo tuše Suomâst, nuorttâsämikielâ meiddei Ruošâst. Suomâst kuábbáá- uv kielâ sárnuh suullân 300 olmožid iänááš Aanaar kieldâst, mii lii Suomâ áinoo neeljikielâlâš kieldâ. Ton virgálâš kieláid kuleh suomâkielâ lasseen kulmâ sämikielâ. 
Maaŋgah sämmiliih láá váldukielâi tiädu vyelni monâttâm algâalgâlâš kielâs. 1960-lovvoost álgám etnisâš moránem lii jođettâm sämikielâ tiäđulâš varjâlmân já maaŋgâlágán kielâ iäláskittemtoimáid. Sämikielâ finnij virgálii sajattuv ive 1992 säämi kielâlaavâ mield. Säämi kielâlaahâ uđâsmittui ive 2004. 
kielâ máttááttâSâSt 
Sämikielâ máttááttâs lii adelum vuáđuškoovlâ vuosmui iivij rääjist. Sämikielâlâš máttááttâs vuolgij joton Ucjuuvâst já Anarist 1970-lovo pelimuddoost. 
Sämikuávlust ässee sämikielâlâš uáppeeh kalgeh laavâ mield finniđ váldu-uási vuáđumáttááttâsâst sämikielân. Sämikielâ puáhtá leđe škoovlâ máttááttâskielâ, eenikielâ oppâaamnâs tâi väljejum vieres kielâ oppâaamnâs. Puoh sämikuávlu vuáđu škoovlah já luvâttuvah adeleh máttááttâs sämikielâst. Pajeuáppeetutkos tave- já aanaarsämikielâ iskos lii puáhtám čođâldittiđ 1990-lovo rääjist, nuorttâsämikielâ ive 2005 rääjist. Sämikuávlu ulguubeln sämikielâ máttááttuvvoo vistig viehâ uccáá, mut uáppeimeeri lii lassaanmin. Uási máttááttâsâst adeluvvoo virtuaalmáttááttâssân. Sämitige škovlim- já oppâmateriaallävdikodde vuáváá já ruttâd sämikielâlâš oppâmateriaal. 
Säämi máttááttâskuávdáš lii áinoo áámmátlâš oppâlájádâs Suomâst, mii addel máttááttâs meid sämikielân. Ton pargon lii palvâliđ sämikuávlu já ton iäláttâseellim. 
Suomâst sämikielâ puáhtá luuhâđ kuulmâ ollâopâttuvâst: Oulu, Helsig já Laapi ollâopâttuvâst Ruávinjaargâst. Oulu ollâopâttuv Giellagas-instituutâst lii väldikodálâš sierânâspargo sämikielâ, kulttuur já tutkâmuš ovdedeijen. 
1. maadâsämikielâ 2. umesämikielâ 3. pittáámsämikielâ 4. juulevsämikielâ 5. tavesämikielâ 
6. aanaarsämikielâ 7. nuorttâsämikielâ 8. äkkilsämikielâ 9. kieldâsämikielâ 10. tarjesämikielâ 
Ko sämmilâš ášástâl sämikuávlu staatâ já kieldâi virgáduvâin, finnodâhlájádâsâin já toimâsoojijn, lii sust vuoigâdvuotâ sierânâs vátámušâttáá kevttiđ sämikielâ. Virgeomâhâš kalga anneeđ huolâ vuoigâdvuođâi vuáválâšvuođâlâš olášuumeest. Ucjuuvâst, mii lii Suomâ áinoo sämmilâšeenâblovo kieldâ, sämikielâ já suomâkielâ lává virgálávt masa siämmááárvusâš sajattuvâst. 
Ohtsâštave-eennâmlâš sämityeje pyevtittâsmerkkâ syeijee puigâ säämi tyeje. Meerhâ vuoigâd vuođâlâš iäigád lii Sämirääđi já tom haldâšeh jieškote-uv enâmij sämityejiseervih, Suomâst Sámi Duodji ry. 
Sämitaiduu vuáđu lii ärbivuáválâš eellimvyevist já aalmugärbivyevist. Mučis já hervejum tiiŋgah iä lah rahtum taiduu keežild, pic muččâdvuotâ já vuovâs anolâšvuotâ kuleh ain oohtân. 
Sämityeji lii šoddâm jottee já luándu šiäštulávt 
kevttee eellimvyevi mield. Esteetlâšvuotâ lii ärbivuáválâš tyejeest palvâlâm vuáválâšvuođâ. Sämityeijin kočoduvvojeh kieđâiguin tuáijojum anotiiŋgah, tegu pihtâseh, tyejipiergâseh, pivdopiergâseh já čiiŋah. Tiiŋgâi myenstereh, iivneh já hervimvyevih vuáđuduveh puáris anotiŋgáid, maid tovle masa juáháš ferttij mättiđ jieš rähtiđ. Ärbivuáválâš tyejiamnâseh láá čuárvi, tähti, muorâ, tane, čevđi já käägis. 
kovetaaidâ 
Sämmilâš kovetaaidâ lii jottáám kuhes määđhi tuhháátsâšivij källeesárgusijn já aalmugtaidust, kuás sämmilâš maailmankove puovtij hammiđ nuáidiruumbu šišneulgužân. Onnáápeeivi taidâreh heiviitteh jiejâs vuolgâsoojijd uárjimaailm já válduaalmugij lájádâsâin finnejum oppáid. Pyevtittâsâin uáinoo ärbivyevi já uđđâ vaikuttâsâi vuáruvaikuttâs. 
Tyeji lii ain-uv tehálâš sämmilâš kulttuurtahhee já iäláttâs. Majemui ihelovoi ääigi tot lii aldanâm taaidâtyeje. Pyevtittâsah láá áinoošlajâseh nuuvt valmâštemvyevis já häämis peeleest. 
Sämmilij aalmuglâš tubdâlduvâin uáinoo Sämi 
mááCCuh puoh enâmustáá. Tast lii šoddâm 
tehálâš iden titeet symbool, mii kuáddá mieldi sämmilij historjá. Mááccuh herviimeh já ubâlâšvuotâ muštâleh kote kuávlust sämieennâm olmooš lii vuálgus – čolmišâs ulmui joba suuvâ já lii-uv olmooš naaijâm. 
Suomâst láá kiävtust vittâ sämimááccuh váldumaali: Tiänu, Aanaar, Iänuduv, Vuáču já nuorttâsämmilij mááccuh. Sämimááccuh lii algâalgâlávt aalmugpiivtâs, ige ton kevttim lah historjá mongin muddoost potkânâm. Aigijmield mááccuh lii muttuumin argâpihtâsist juhlâpihtâsin. 
Taažâst já Ruotâst sämimááccuh kevttih tuše sämmiliih. Suomâst meid válduaalmug lii kiävttám sämimáccuhijd tâi taid sulâstittee máccuhijd el. tuurismrekvisiittan, mii lii mottoom muudon toohâm epičielgâsin mááccuh ohtâvuođâ sämmilâš identiteettân. 
Gollegákti, Outi Pieski 2006. 
Säämi muuSik tobdosumos häämi lii tavesämmilâš juáigus.  
Ton tobdosumoseh jiešvuođah láá el. eromâš jienâkevttim, riges rytmâvalje, improvistim, čuojânâsttâsvuotâ, tievâsmittee saanij kevttim sehe juáigus čovgâ ohtâvuotâ eres kulttuurân. 
Juáigusijd puáhtá jyehiđ olmoošjuáigusáid já eres juáigusáid. Olmoošjuáigusijn kovvejuvvojeh tiätu ulmuu jiešvuođah ero mâšávt melodia já juoigâm vievâst. Säänih iä lah siämmáá teháliih. Juáiguseh ráhtojeh meiddei soojijn já ellein, mut tááláá ääigist meiddei veikkâbâ muávlost tâi moottorkiälhást. Suomâ sämmilij eres ärbivuáválâš muusikšlaajah láá aanaarsämmilâš livđe já nuorttâsämmilâš leu´dd, main kuábáš-uv lii vaarâst lappuđ.  
Sämmilij kevttim instrumeentijn nuáidurumbu, lâi tehálâš nuáidi rituaalriäidu. Ton paaldâst lii tobdos 3-5-suormâráigásâš pilli, “fád 
nobiipa” ađai ´puurrâmräsipiijpo´, mii rahtui puurrâmrääsi (Angelica archangelica) versoost. Tiäđu mield meid skiláneh láá kevttum.  
1960-lovvoost sämikielâlâš muusik čuávuškuođij ääigi ovdánemsuundijd. Onnáá peeivi sämikielân ráhtoo rock-, pop-, etno-, hevi-, tekno, tanssâmuusik, párnáilavluuh, saalmah já rap-muusik. 
Sämmilijn tuše nuorttâlijn lii tanSSâäRbivyehi. Jis taggaar eres sämmilijn lii lamaš, ovdâmerkkân kuobžâkoddemân kullee riittin, te tot lii ristâlâšosko mield lappum. Nuorttâliih láá tánssám Ruošâ pehti puáttám katril. Onnáá peeivi ärbivyevi tuálih Čevetjäävri já Njellim tanssâjuávhuh. 
Algâaalmugij muusiktábáhtus ijâttiS 
ijjâ uárnejuvvoo Anarist vyesimáánu 
majemuu oho. 
Ihásávt uđđâivemáánust Anarist uárnejum algâaalmugij filmâfestivaal Skammâ 
koveh lii säämi filmâmaailm kuávdáš 
kiRjálâšvuotâ 
Sämmilij tehálumos tiäđusirdee lii Sää 
mi Radio. Yleisradio algâttij merikoskâsâš  
sämikielâlâš radiovuolgâttâsâid Suomâst roovvâdmáánust 1947. Tiäđusirdem lasseen lii radiost tehálâš kulttuurpargo. Ton pehti vijđáneh el. maaŋgah moodeern ohtsâškoodán já elimân kullee uđđâ säänih já ettâmvyevih. 
Sämikielâlâš tv-uđđâseh, Ođđasat, algii ive 2002 aalgâst. Sämikielâlâš párnáiohjelmeh oinuuškuottii Suomâst čohčuv 2007. TeleYle Sámi Radioin, Taažâ visio lasseen láá ohjelmeh uáinimnáálá internet pehti já toh pyevtittuvvojeh ohtsâšpargoost Suomâ  
NRK Sámi Radion já Ruotâ SVT Sápminjn.  
Sápmelaš lâi Suomâ vuosmuš sämikielâlâš  
äigipajelostâ. Tot almostui tavesämikielân iivijn 1935–2002. Anarâškielâ servi ry. lii almostittám Anarâš-loostâ ive 1987 rääjist. Suomân puátih meiddei Taažâst almostuvvee tavesämikielâlâš loostah.  
Vuosmuuh sämikielâlâš olgosadalduvat lijjii Ruotâst ive 1619 teddilum kyehti oskolduv kirjáá. Vuosmuuh sämmilij čáállám čaabâkirjálâš kirjeh almmostuvvii 1910-lovvoost. 
Čoođâmoorrâm tábáhtui 1970-lovo aalgâst, ko kirjeh almostuuškuottii eenâb. Kirječälleeh, kiäin  škovlâ lâi rievedâm nuuvt eenikielâ, identiteet já kulttuur, račoškuottii kollektiivlâš vuáttámušâidis. Siämmást sii ovdedii eenikielâlâš olgospyehtimis. 
Kirsti Palto vuosmuš roomaan Voijaa minun  
Finlandia-iävtukkâssân ive 1986. Nils-Aslak Valkeapää tihtâeepos Aurinko, Isäni (Beaivi,   
áhčážan, 1988) vuoitij Tave-enâmij rääđi  
kirjálâšvuođâpalhâšume ive 1991. 
Säämi elleekove äigi aalgij ive 1987, ko 
Nils Gaup stivrij elleekove Ofelaš. Elleekove lâi Oscar-iävtukkâssân. Sämielleekove “uđđâ pááru” 2000-lovo aalgâst lii luptim uáinusân uđđâ stivrejeijeesuhâpuolvâ. Luptânmân lii adelâm liävtu elleekovesyergi škovlim lasanem tav veen.  
SiijdâSt tuáimih Säämi Museo já Tave- 
Säämi Suuvâ laavlâ lii sämmilij virgálâš aalmuglâšlaavlâ. Säämi 
suuvâ lavlui lii čáállám saanijd vuosmuš sämmilâš riijkâpeivialmai Isak Saba já nuotâ pieijâm taažâ nyettejeijee Arne Sørlie. 
Tääbbin tavveen Távgái vyelni mist lii stuorrâ Säämieennâm: Tuodâr liäbbáá tuoddâr tyehin, jävri šiärráá jäävri alda, čoheh čielgijn, čoroh čuumâin alanedeh alme vuástá;  
Säämi liipu lii vuávám sämitaaidâr Astrid Båhl. Ton arttâ puátá nuáidu 
ruumbust já maadâsämmilâš Anders Fjellner tiivtâst Páiven párneh (Piäi 
váá päärnih), mast Fjellner kovvee sämmilijd piäiváá nieidân já kan dân.  
Liipu ruopsis riegis kovvee piäiváá já čuovjâd máánu. Lippu já Säämi suuvâ laavlâ tuhhittuvvojii Sämmilij 13. konfereensâst Årest 1986. Aalmuglâšlavluu melodia tuhhiittui Sämmilij 14. konfereensâst Helsigist 1992. 
Sämmilij lippupeeivih láá ohtnubáloh, main tehálumos lii Säämi 
aalmugpeivi, 6. kuovâmáánu. 1917 tollui Taažâ Truádimist vuosmuš 
sämičuákkim, moos lijjii čokkânâm sehe tave- já maadâ sämmiliih. Talle jieškote-uv kuávlui sämmiliih porgâškuottii ohtsâš aalmuglâš ašijguin. Säämi liipu puáhtá kevttiđ epivirgálávt meiddei jieškote-uvlágán juhletilálâšvuođâin. 
Saamelaiskäräjät – Sametinget – The Sámi Parliament FI-99870 Inari | www.samediggi.fi 
Sämitige almostitmeh 2009. Kalevaprint 2009. Graafâlâš vuávám Studio Borga. Ovdâsiijđo koveh Harri Nurminen, Martti Rikkonen. 
SÄÄMI KIELÂLAAVÂ 
Muštâlus säämi kielâlaavâ olášuumeest   Säämi kielârääđi/sämikielâ toimâttâh  Klemetti Näkkäläjärvi 
1 Jođettâs 
1 Jođettâs 
Ive 2004 vuáimán šoddâm säämi kielâlaahâ kenigit sämitige adeliđ vaaljâpojijmield muštâlus säämi 
kielâlaavâ  toimâmvuođâst,  mut  ij  tärhibeht  miäruštâl  ton  vijđesvuođâ.  Taan  čielgiittâs  uáivilin  lii 
adeliđ  tiäđu  säämi  kielâlaavâ  olášuumeest  já  toimâmvuođâst  já  siämmást  tot  tuáimá  ovdeláá  mai 
nâšum sämitige muštâlussân. 
Sämitigge lii finnim riehtiministeriöst ruttâdem kielâlahâčielgiittâs tohâmân. Sämitigge lii asâttâm 
iivij  2004  –  2007  toimâohjelm  mittomeerrin  el.  säämi  kielâlaavâ  olášume  čuávvum  já  ovdedem; 
sämikielâ tutkâmuštooimâ ovdedem; sämikielâ olestilálâšvuođâ kyeskee tiäđu lasettem já sämmilij 
kielâlâš vuoigâdvuođâi čuávvum sehe olesváldálâš vuáđututkâmuš rähtim sämikielâi tááláá tiileest. 
Sämitige iivij 2006 – 2007 ekonomiavuávám mield sämmilij kielâtiileest já sämikielâi tiileest ij lah 
maggaargin  ääigitásásâš  tiätu.  Tanen  sämitigge  lii  asâttâm  ohtân  kuávdášlâš  ulmen  olesváldálâš 
vuáđututkâmuš  rähtim  sämikielâi  tááláá  tiileest.  Sämitige  miäruštâllâm  mield  tággáár  vuáđučiel 
giittâs rähtim pištá ucemustáá kyehti ive já tom puávtáččij ruttâdiđ vittádum staatâtorjuin. 
Sämitigge lâi pálkkááttâm vuávájeijee ááigán 1.6.2005 – 28.2.2006 rähtiđ ovdâvuávám já ruttâdem 
ucâmuš säämi kielâlaavâ olášume čuávumist. Vuávájeijee pargo stivrij säämi kielârääđi. Pargo puá 
tusin lâi 174-sijđosâš raapoort: Suomâst sarnum sämikielâi tááláš tile: ovdâčielgiittâs tutkâmuštoi 
mân. Raportist rahtui vuáđukarttim säämi kielâlaavâ kyeskee virgeomâháin sehe ráhtojii vuáđustei 
jee koččâmâšluámáttuvah, tutkâmušvyevih já mittomereh. Vuávám lii kevttum ävkkin taan čielgiit 
tâs vuáđđun. Jieš kielâlahâčielgiittâs tohâmân pálkkááttui proojeektpargee ááigán 26.3. – 9.11.2007. 
Pargo  lii  stivrim  säämi  kielârääđi.  Taan  čielgiittâs/muštâlus  lii  čáállám  FL  Klemetti  Näkkäläjärvi 
eereeb lovo 11, mon lii čáállám VTT, dooseent Kaisa Korpijaakko-Labba. 
1.1  Čuásáttâhjuávkku já tutkâmamnâstâh 
Čielgiittâs  čuásáttâhjuávkkun  väljejuvvojii  1)  sämikuávlu  kieldah;  2)  sämikuávlu  kieldâi  pargeeh, 
3)  sämikuávlust  tuáimee  staatâ  ohtâduvah  já  finnodâhlájádâsah,  4)  sämikuávlu  staatâ  ohtâduvâi 
pargeeh;  5)  sämikuávlu  ulguupiälááh  staatâ  virgeomâhááh,  kiäi  toimâkuávlun  sämikuávlu  kulá;  6) 
sämiorganisaatioh; 7) sämiorganisaatioi pargeeh sehe 8) sämiseervih. 
Tutkâmamnâstâh  lii  nuurrum  koččâmâšluámáttuvâi  (kvantitatiivlâš  vyevih)  vievâst.  Koččâmâšluámáttuvah láá čiččâm, jieškote-uv čuásáttâhjuávkun. Virgeomâhâškoččâmâšluámáttuvah tuálih siste 
puohháid  ohtsijd  koččâmâšâid  moh  kyeskih  eres  lasseen  sämikielâ  tááiđu  já  kielâkevttim  sehe  sä 
mikielâ tááiđu iävtuid pargoin. Koččâmâšluámáttuvah láá rahtum suomâkielân já toh jurgâluvvojii 
puohháid  sämikieláid  (tavesämikielâlâš  luámáttuvah  jurgâluvvojii  raapoort  tahhee  já  sämikielâ 
toimâttuv tooimâst, nuorttâsämi- já aanaarsämikielâlâš jurgâlusah skáppojuvvojii uástupalvâlussân). 
Koččâmâšluámáttuvah  láá  vuolgâttum  20.4.  –  30.4.2007  koskâsâš  ääigi  poostâst.  Vuosmuin  vuol 
gâttâsâin  toimâttuvvojii  suomâkielâlâš  luámáttuvah  já  tast  puáttein  vuolgâttâsâin  sämikielâlâš 
luámáttuvah.  Lasseen  porgemáánust  2007  vuolgâttuvvojii  šleđgâpostáin  muštottâsah  čielgiittâsâst 
toid peelijd kiäh lijjii kuáđđám västidhánnáá koččâmâšluámáttuvváid já kiäi šleđgâpostâčujottâs lâi 
tiäđust.   Lahtosist 8 láá  sierrejum häämist toh peleh, kiäid koččâmâšluámáttuvah láá toimâttum já 
kiäh  láá  västidâm  koijâdâlmân.  Vástadâsah  pivdojii  toimâttiđ  sämitiigán  30.5.2007  räi  ađai  västi 
demäigi  adelui  suullân  mánuppaje.  Majemuuh  vástádâsah  pottii  tooimâ  proojeektpargei  29.9.2007 
já  esken  tast  maŋa  puovtij  toohâđ  vastadâsâi  lopâlâš  tiätturvyeijim  já  -analyysâid.  Puoh  ton  räi 
puáttám vástádâsah meriduvvojii väldiđ fáárun čielgiittâsân, amas teháliih tiäđuh pääcciđ čielgiittâs 
ulguubel.  Nuuvtpa  ohtâgin  meriääigi  maŋa  puáttám  vástádâs  ij  lah  pááccám  huámmášhánnáá. 
Eromâšávt  kieldáid  västidemäigi  eidu  ovdláhháá  kesiluámuid  lâi  uáli  hástulâš  já  toledum 
koččâmâštutkâmuš kuhheeb vástádâsaigijn ličij kenski pyevtittâm pyereeb västidemprooseent. 
Sämikuávlu  virgeomâháid  kyeskee  koččâmâšluámáttuvah  vuolgâttuvvojii  čuákist  sämikuávlust 
kieldâi já staatâ pargojuávkku/haldâšemaašijn västideijeid. Vuolgâttum koččâmâšluámáttuvâi mereh 
čielgejuvvojii suáittimáin kieldáid/kieldâovtâstuumijd/staatâ ohtâduvváid tâi čielgejuvvojii sii päik 
kisiijđoin.  Visásmitmân  vuolgâttuvvojii  mottoomverd  paijeelmiärásiih  koččâmâšluámáttuvah.  Sä 
mikuávlu  kieldah  já  staatâ  ohtâduvah  pivdojii  nomâttiđ  ovdâsvástádâsulmuid,  kiäh  västidiččii 
koččâmâšluámáttuvâi  jyehimist  pargosiärvusijn,  amnâstuu  nurâmist  čuákán  já  maaccâtmist  sämi 
tiigán.  Ohtâvuođâulmuuh  toimâttii  luámáttuvâid pargo-ohtâduvváid,  moi hovdâ  västidij  ohtâduvâs 
pargei  vástádâsâi  nurâmist  já  tooimâtmist  ovdâskulij  ubâ  virgeomâhâšpele  nomâttum  ohtâvuo 
đâulmui jieijâs vástádâs lasseen. 
Hoovdah  pivdojii  koččâmâšluámáttuvâi  miäldusist  kunnijâttiđ  pargeidis  vástádâsâi  luáttámušlâš 
vuođâ. Vástádâs luáttámušlâšvuođâ tááhust tággáár vástádâsâi nuurrâmvyehi ij lah čuolmâttem, mut 
tuotâvuođâst vástádâsâi nurâmân já tooimâtmân iä lah eres molsâiävtuh, ko mudoi kieldâi pargeid 
Sämikuávlun kulá Suáđigil kieldâst tuše Säämi palgâs kuávlu, mut koččâmâšluámáttuvah vuolgâttuvvojii ubâ Suáđigil 
kieldân já kieldâst tuáimee staatâ ohtâduvvád, ko ij pyevti sierriistâllâđ ohtâduvâid, moh pyevtitteh sierânâs palvâlusâid tuše Säämi palgâs kuávlun. 
kolgâččij  vuolgâttiđ  koččâmâšluámáttuvâid  persovnlávt  poostâst  sii  pááikán.  Tággáár  lattim  ličij 
viehâ vissásávt lasettâm táápu já ličij lamaš váádduh orniđ. Motomeh pargeeh toimâttii vástádâsâi 
dis njuolgist proojeektpargei jieijâs vuolgâttâssân. 
Jyehi  koččâmâšluámáttuv  algâttemsiijđost  muštâlui  čielgiittâs  uáivilist,  merhâšuumeest  já  tahhest. 
Puohháid  västideijeid  adelui  vala  máhđulâšvuotâ  väldiđ  ohtâvuođâ  proojeektpargei.  Ko  čielgiittâs 
tahhen  lii  Sämitigge,  tot  puávtáččij  juo  alnestis  tovâttiđ  sämitige  ohtsâškodálâš  sajattuv  vuáđuld 
uásán  kieldâi  já  staatâ  pargeid,  kiäin  ij  lah  virgekenigâsvuotâ  västidiđ  koččâmâššáid,  munnáás 
ovdâjurdâččemvyevi  koččâmâšluámáttâhân  já  epivisesvuođâ  čielgiittâs  objektiivlâšvuođâst.  Jieš 
koččâmâššáid,  säämi  kielâlaahân  tâi  ton  toimâmvuotân  lohtâseijee  kriittisâš  uáivilijd  lii  puáhtám 
karveđ meiddei tanen, et västidum luámáttuvâid nuurâi pargo-ohtâduv hovdâ. 
Hovdáid čujottum luámáttuvâin láá koijâdum sii ohtâvuođâtiäđuh máhđulij jotkâkoččâmâšâi várás. 
Sij  västideh  koijâdâlmân  meiddei  ubâ  toimâsyergi  peeleest  virgekenigâsvuođâlâžžân.  Sämikuávlu 
kieldah  já  kuávlust  tuáimee  staatâ  ohtâduvah  láá  pargeidis  peeleest  uceh.  Tiäddučuágástâhhân  lâi 
čielgiđ  toimâsuorgij  mield  säämi  kielâlaahân  lohtâseijee  tahheid,  ige  tarkkuustâllâđ  ubâ  kieldâ  tâi 
toimâohtâduv oleslâšvuottân. Návt finnee čielgâs maht säämi kielâlaahâ tuáimá tiätu toimâsyergist 
tâi ohtâduvâst. Čielgiittâsâst halijduvvoo čielgiđ ráhtusij toimâmvuođâ säämi kielâlaavâ háárán, já 
uáiniđ ulmui vuáttámušâi, uáinui, uáivilij já jurdâččemvuovij čäittimin pargosiärvus västideijeid. 
Koččâmâšluámáttuvâin  ij  lah  iävtutátulávt  koijâdum  västideijee  ave  tâi  suhâpele.  Ahe-  já  suhâpe 
litiäđuh  láá  kuođđum  meddâl,  ko  tiäđunuurrâmintres  kuoskâi  pargei  paarhon  lohtâseijee  tiäđui  já 
tááiđui  čielgim,  ij  ovtâskâsulmui  tâi  persovnij  uáinuid.  Sämikuávlu  pargosiärvusij  toimâsyergih 
pyehtih  leđe  stuáruduvâidis  peeleest  motomijn  ulmuin  luvvijd  ulmuid,  já  jis  tarkkuustâlmân  liččii 
valdum toimâsyergi lasseen västideijee ahe já suhâpeeli, ličij vástádâs puáhtám identifistiđ čielgâ 
sávt  motomáid  ulmuid  já  västideijee  persovnvuotâ  ličij  čielgâm.  Koččâmâšluámáttuvâi  miäldus 
čálusijn tähidui vástádâsâi luáttámušlâšvuotâ já suhâpeli- já ahetiäđui čielgim ličij áštám taam luát 
támušlâšvuođâ. 
Koččâmâšluámáttâh 1 (lahtos 1) lii rahtum sämikuávlu kieldâi virgeomâháid, kiäh láá hovdâsajattu 
vâst (ovdâm. toimâsyergihovdáid). Hovdâ-vástádâsâi iähtun lâi västidem jieijâs noomáin, ko koččâ 
mâšluámáttuvâi  koččâmâšah  kieđâvuššii  sii  virgekenigâsvuođáid  kullee  aašijd.  Koččâmâšluámát 
tuvah vuolgâttuvvojii ohtsis 84 suomâkielâlâš pittád já lasseen jyehi kieldân toimâttuvvojii sämikie 
lâlâš koččâmâšluámáttuvâi jurgâlusah suullân 10 - 20 pittád/kieldâ. Koččâmâšluámáttâh 2 (lahtos 2) lii  rahtum  kieldâi  pargei  västidemnáál  já  toos  pivdojuvvojii  vástádâsah  nomâttemmin.  Kieldâi 
pargei luámáttuvah vuolgâttuvvojii ohtsis 1530 pittád sehe lasseen sämikielâlâš jurgâlusah suullân 
100 – 150 pittád. 
Sämikuávlu  staatâ  virgeomâháid  toimâttuvvojii  80  koččâmâšluámáttâhhâd  3  (lahtos  3)  já  sämi 
kielâlâš jurgâlusah suullân 30 pittád. Luámáttâh västid koččâmâšâidis peeleest koččâmâšluámáttuv 
1  já  lii  čujottum  siämmáálágánin  hovdâtääsi  virgealmaid.  Meiddei  sii  pivdojii  västidiđ  jieijâs 
noomáin. Staatâ já staatâ sierânâsohtâduvâi pargei koččâmâšluámáttâh 6 (lahtos 6) vuolgâttuvvojii 
636 pittád já sämikielâlâš luámáttuvah suullân 100 pittád. Luámáttâh västid koččâmâšâidis peeleest 
kieldâi pargei koččâmâšluámáttuv (lahtos 2) já vástádâsah pivdojii nomâttemmin. 
Sämikuávlu  ulguupiäláid  staatâ  ohtâduvváid,  finnodâhlájádâssáid,  sierânâsohtâduvváid,  palgâsij 
ovtâstusân  já  ministeriöid  toimâttui  koččâmâšluámáttâh  3,  mut  ij  pargei  koččâmâšluámáttâh  6,  ko 
sii toimii sämikuávlu ulguubeln. Sämikuávlu palgâsáid toimâttui västidemnáál koččâmâšluámáttâh 
3,  mut  ij  luámáttâh  6,  ko  palgâsijn  iä  lah  eidusâš  pargeeh.  Tah  koččâmâšluámáttuvah  vuolgât 
tuvvojii ohtsis 72 sehe motomeh sämikielâlâš jurgâlusah palgâsáid. Koččâmâšluámáttuvâi sajan ličij 
puáhtám  pivdeđ  ovdâmerkkân  ministeriöin  tuše  ciälkkámuš  säämi  kielâlaavâ  olášuumeest,  mut 
viggâmužžân  lii  lamaš  kavnâđ  ohtsijd  tarkkuustâllâmmittárijd  koččâmâšluámáttuvâi  vievâst,  moi 
guin  säämi  kielâlaavâ  olášume  puáhtá  mittediđ  já  čuávvuđ,  já  ciälkkámušâin  tágárijd  mittárijd  lii 
máhđuttem kavnâđ. 
Puohháid sämiservijd (22 pittád) vuolgâttui jieijâs koččâmâšluámáttâh 4 (lahtos 4) suomâkielân já 
seervi  virgálâš  sämikielân.  Seervijn  koijâduvvojii  vuáttámušah  säämi  kielâlaavâ  olášuumeest  já 
sämikielâlâš palvâlusâi toimâmvuođâst. Sämiorganisaatioid já säämi ovdâsteijee orgaanáid lii vuol 
gâttum koččâmâšluámáttâh 5 (lahtos 5) oovce pittád já sämikielâlâš luámáttuvah 10 pittád. Luámát 
tuvah sulâstittii koččâmâšâidis peeleest kieldâi já staatâ ovdâsvástádâsulmui koččâmâšâid (luámát 
tuvah 1 já 3), mut lasseen lii koijâdum sämikielâlâš palvâlusâi olášuumeest, já luámáttuvâst láá oht 
siih koččâmâšah sämiseervij koččâmâšluámáttuvâiguin (luámáttâh 4). Sämiorganisaatioi pargei luá 
máttâh 7 (lahtos 7) toimâttuvvojii 92 pittád já sämikielâlâš luámáttuvah 70 pittád. Koččâmâšah väs 
tidii iänááš oosijn staatâ já kieldâi pargei koččâmâšluámáttuvâi koččâmâšâid (luámáttuvah 2 já 6). 
Ohtsis koččâmâšluámáttuvah láá vuolgâttum neelji kieldân, käävci kieldâovtâstumán, 55 sämikuáv 
Sisašijministeriö, olgoašijministeriö, Itella, kävppi- já ráhtulâšvuođâministeriö já staatârääđi kanslia iä västidâm 
koijâdâlmân, pic toimâttii ciälkkámuš. 
lu staatâ piälán, 70 sämikuávlu ulguupiäláá staatâ virgeomâhâžân, 22 sämiservijd já 10 sämivirge 
omâhâšpiälán. Ohtsis koččâmâšluámáttuvah vuolgâttuvvojii 169 jieškote-uv piälán. Ohtsis puohah 
koččâmâšluámáttuvah láá vuolgâttum 2525 pittád + sämikielâlâš jurgâlusah suullân 200 pittád. 
Olesvästidemprooseent lii uáli váádduh árvuštâllâđ, ko puoh sämikuávlu kieldâi já staatâ ohtâduvâi 
hoovdah iä almottâm pargojuávhus mere nuuvtko pivdui. Meiddei njuolgist vuolgâttum koččâmâš 
luámáttuvâi  viärdádâllâm  macâttum  koččâmâšluámáttuvâi  miärán  ij  pyevti  toollâđ  lyetittitten,  ko 
luámáttuvah láá vuolgâttum paijeelmiärásâžžân. Uási vuástáväldeepeelijn láá tagareh, kiäi virgeke 
nigâsvuođáid  el.  haldâšemlattimlaavâ  vuáđuld  koijâdâlmân  västidem  kulá,  já  meid  peleh,  kiäid  ij 
pyevti  kenigittiđ  västidiđ  (el.  sämiseervih).  Koččâmâšluámáttuvah  toimâttuvvojii  169  jieškote-uv 
piälán,  já  toid  finnejuvvojii  109  vástádâssâd  jo-uv  koččâmâšluámáttuvâin,  ciälkkámušâin  tâi 
almootmáin  et  säämi  kielâlaahâ  ij  kuoskâ  sii.  Västidemprosenttân  šoodâi  taan  vuáđuld  65  %. 
Čiččâm peellid almottii, et säämi kielâlaahâ ij kuoskâ sii. Lasseen ohtâ peeli almottij, et säämi kie 
lâlaahâ ij kuoskâ tom, mut tast peerusthánnáá tot almottij, et nuávdit säämi kielâlaavâ. Tarkkuus 
tâlmáin virgeomâhâšpeelij vástidemprooseent, ađai váldojeh meddâl sämiseervih já palgâseh, šadda 
västidemprosenttân 75 % (134 vuolgâttum peellid já 100 vástádâssâd). Sämiseervij uásild västidem 
prooseent  lii  36  %  (8  vástádâs).  Palgâsijn  tuše  ohtâ  västidij  koijâdâlmân  já  palgâsij  ovtâstume 
västidij  oovtâ  luámáttâhân.  Oleslávt  puáhtá  árvuštâllâđ,  et  västidemprooseent  puáhtá  toollâđ 
lyetittitten já kelijdeijen ko tarkkuustâlloo jieškote-uv peelijn puáttám vástádâsâid toi peelij iähtun, 
kiäid  koččâmâšluámáttuvah  láá  vuolgâttum.  Tavlustâhân  1  láá  čuákkejum  sämikuávlu  kieldâin  já 
staatâ ohtâduvâin finnejum vástádâsâi mereh já sunde čäittee västidemprosenteh toi oosijn, ko taid 
lii  puáhtám  rekinistiđ.  Almoslávt  árvuštâlloo,  et  koijâdâllâmtutkâmuš  addel  lyetittittee  puáttus,  ko 
stuorrâ váldusist, tegu taam-uv koijâdâllâmtutkâmušâst, västidemprooseent lii paijeel 30 %. 
Puáhtá  ettâđ,  et  puoh  kuávdášlâš  peleh  láá  västidâm  koijâdâlmân  (kj.  lahtos  8).  Stuárráámus  váá 
juvvuotâ já merhâšitteemus lii tot, et Suáđigil kieldâ lii áinoo kieldâ, mast ij lah macâttum ohtâgin 
koččâmâšluámáttâh  1.  Suáđigil  uážžu  enâmustáá  sämikuávlu  kieldâin  kyevtikielâlâšvuođâtorjuu 
kieldâ  ässeelohomere  vuáđuld,  já  koijâdâlmân  västidhánnáá  kyeđđim  loptee  táin  oosijn  koččâmâ 
šâid. Tooimâ proojeektpargee lii vala sierâ váldám ohtâvuođâ kieldâ ovdâsvástádâsulmui já adelâm 
laseääigi vástádâssáid, mut koččâmâšluámáttuvah iä macâttum lase ohtâvuođâväldim maŋa. Nubbe 
Tah lijjii Seenaat-kidânjâsah, staatâášáskutteevirgádâh, aalmugregisterkuávdáš, áimutiettuu lájádâs, TEO, Itella já 
paateent- já registerhaldâttâs. Sämikuávlu máttááttâskuávdáá vástádâs mield säämi kielâlaahâ ij kuoskâ tom, mut tast peerusthánnáá SAKK västidij, et nuávdit säämi kielâlaavâ. 
váájuvvuotâ lii nuorttâlâšrääđi já nuorttâsämmilij sijdâčuákkim vástádâsâi váilum. 
Nuorttâlâšrääđi pargee mield vástádâsah lijjii postâdum sämitiigán, mut vástádâsah iä lamaš puáttám sämitiigán. 
Porgemáánust 2007 pivdui nuorttâlâšrääđi västidiđ koijâdâlmân vala nube keerdi. Tobbeen ij lah kuittâg puáttám vástádâs 29.9. räi. 
Tavlustâh 1 Sämikuávlu kieldâi já staatâ ohtâduvâi vástádâsah já västidemprosenteh 
Peeli Pargei meeri ive 2006 loopâst 
Macâttum luámáttuvah (luámáttuvah 1, 2, 3 já 6) 
Vástádâs- prooseent 
Iänuduv kieldâ   39 % Muonio-Iänuduv aalmugtiervâsvuođâpargo kieldâovtâstume 64,2  55 % 
Aanaar kieldâ 426,38  43 %  Suáđigil kieldâ 513 fastâ + 166 meriáigásâš pargeeh  51 % ; + meriáigásâš   38 %  Ucjuv kieldâ suullân 130  45 % Tave-Laapi kuávluohtsâšpargo kieldâovtâstume   50 % 
Meccihaldâttâs, Laapi luándupalvâlusah   9,8 % 
Paje-Laapi luándukuávdáš   71 % Njuárgám räjikocceemsajattâh   75 % Räjijáágárkomppania   63 % Njiävđám räjikocceemsajattâh   63 % Räji-Joovsep räjikocceemsajattâh   4 % Virdáánjaargâ räjikocceemsajattâh   42 % 
Meccihaldâttâs / meccitoimâ Nuorttâ-Lappi 
Aanaar vuoigâdvuođâiše ?  - Laapi ortodoksâlâš servikodde ?  - Ucjuv vuoigâdvuođâiše ?  - Suáđigil kihlekodevirgádâh   60 % Aanaar-Ucjuv kihlekodde    48 % Aanaar servikodde   35 % Ucjuv servikodde ?  - Kietâruottâs kihlekodde   87 % Laapi etikuávdáš   71 % Kittâl vuoigâdvuođâišetoimâttâh, Iänuduv uálgitoimâttâh 
AIL Aanaar   125 % Tave-Laapi pargovyeimitoimâttâh, Suáđigil toimâpäikki   10 % 
Tuodâr-Laapi luándukuávdáš   125 % AIL Muonio   150 % AIL Iänuduv uálgivuástáväldim   100 % Laapi eennâmmittedemlájádâs   2 % Suáđigil servikodde   - Tave-Laapi viärutoimâttâh (Muonio, Suáđigil já Avveel toimâpääihih)   74 % 
Tuodâr-Laapi pargovyeimitoimâttâh, Iänuduv toimâpäikki   - 
Suáđigil AIL   88 % Tave-Laapi pargovyeimitoimâttâh Ucjuuhâ   71 % 
Meccihaldâttâs, Kilbisjäävri luándutáálu   - 
Taavaapiälááš tullipirrâdâh   - Ucjuv tulli ?  - Laapi maistraat, Kittâl ohtâdâh   100 % Suáđigil vuoigâdvuođâišetoimâttâh   100 % 
Laapi räjikosáttâh   - 
Vástadâsah  sämikuávlu  kieldâin/kieldâovstumijn  maccii  ohtsis  606  pittád.  Sämikuávlu  staatâ 
Pargei meeri vuáđuduvá siärvus ovdâsvástádâsulmuu almottem ive 2006 loopâ pargei miärán tâi jis taggaar ij lah kevt 
timnáál, te ohtâduv hoovdâ almottâsân. Västidemprosenteh iä lah absoluutliih, pic sundeadeleijeeh, ko ovdâm. meriáisij kevttim muttuustâl jieškote-uv iveaaigijn. Motomijn tilálâšvuođâin, mast västidemprooseent lii paijeel 100 %, lii hovdâ vissâ-uv tiävdám sehe hoovdâ já pargee luámáttuvâid tâi pargei meeri lii muttum ive 2006 loopâst. 
ohtâduvâin  maccii  214  vástádâssâd.  Sämikuávlu  ulguupiäláá  peelijn  maccii  51  vástádâssâd/almot 
tâssâd/cilkkámuššâd.  Sämiorganisaatioin  pottii  ohtsis  77  vástádâssâd  já  sämiseervijn  8.  Ohtsis 
vástádâsah pottii 956 pittád. Sämikielâlâš vástádâsâi meeri lii sierânistum tavlustâhân lahtosist 9. 
Čielgiittâs  tiäđuintres  lii  tarkkuustâllâđ  säämi  kielâlaavâ  olášume  kvantitatiivlávt,  koččâmâšluá 
máttuvâi pehti finnejum tiäđu vievâst. Koččâmâšluámáttâhamnâstuv vijđesvuođâ keežild koččâmâš 
luámáttuvâi  tiäturân  vyeijim  ostui  uástupalvâlussân  ulguupiäláá  finnoduvâst.  Tutkâmamnâstâh 
vuoijui  SPSS  for  Windows  15.0  –  ohjelmân.  Tutkâmamnâstuv  analystem  tovváin  tooimâ  proo 
jeektpargee  oovtâst  ulguupiäláin  finnoduvváin,  mii  västidij  analystem  teknisâš  olášutmist.  Ko 
čielgiittâs  uáivilin  lâi  čielgiđ  säämi  kielâlaavâ  olášume,  te  eidusâš  miärálâš  tutkâmušlâš  vyevih  já 
lovottuvlâš testaameh kuáđđojii porgâhánnáá já riemmui valdâleijee amnâstuv pyevtitmân. 
Miärálâš  ađai  kvantitatiivlâš  tutkâm  algâruottâseh  láá  luándutiettust.  Ton  vievâst  lii  halijdum 
kavnâđ  almoonmij  tâi  aašij  koskâsâš  merikoskâmiäldásâš  ohtâvuođâid.  Miärálâš  tutkâm  viggá 
nuurrâđ  objektiivlâš  tiäđu,  mii  lii  vuálgus  njuálgu  áiccuhuámmášuumeest  já  loogilâš  juurdâšmist, 
mii vuáđuduvá huámmášuumijd. Tutkâmčuásáttâh lii táválávt tärkkilávt räijejum já huámmášume 
amnâstâh kalga heiviđ miärálâš ađai nummeerlâš mittedmân. Puátuseh já juurdâpuátuseh vuáđudu 
veh  huámmášumeamnâstuv  lovottuvlâš  analystmân,  el.  valdâlmân  prooseenttavlustuvâi  vievâst  já 
puátusij merhâšitteevuođâ lovottuvlâš testaamân. Kvantitatiivlâš tutkâm kovvee já tulkkoo almoon 
mijd  tiettuu  almos  logiika  miäldásávt  oovdedmáin  nuuvt  tärhis  mettedemvuovijd,  ko  máhđulâš, 
nurâmáin  tutkâmamnâstuvâid  ovdâm.  ovdâsteijee  aalmugváldusij  vuáđuld  já  heivitmáin  lovottâh 
tiettuu  vuovijd  finnejum  amnâstuvváid  rievtis  juurdâpuátusij  tohâmân.  Luámáttâhkoijâdâllâmtiätu 
luokittâlloo iänááš kvantitatiivlâš tiättun. 
Koijâdâllâmluámáttuvâin uási koččâmâšâin láá ávusmielâliih já jyehi koččâmâšluámáttuv loopâst lii 
saje oovdânpyehtiđ jieijâs jurduid säämi kielâlaavâst já ton toimâmvuođâst. Koččâmâšâi vástádâsah 
láá litteristum toimâsuorgij mield já toh kiävttojeh analyysuásist já tekstâ kieđâvuššoo táárbu mield 
nuuvt,  et  västideijee  persovnvuođâ  ij  pyevti  tubdâđ.  Hovdáid  čujottum  luámáttuvâi  ávus  tiäđoid 
čujottuvvoo  teevstâst  ohtâduvâi  mield,  ij  kuittâg  noomáin,  ko  hoovdâi  uáinuh  nabdojeh  lemin 
siämmááh ko pargosiärvus uáinu. 
1.3  Ulme já merhâšume 
Sämitige kielârääđi lii miäruštâllâm čuákkimistis 1/2005 sämikielâ tile čielgejeijee tutkâm uáivil já 
siskáldâs.  Sämikielâ  tile  čielgejeijee  tutkâm  miäruštâllui  juáhásiđ  siskáldâsâs  peeleest  kuulmâ 
tarkkuustâllâmčuásáttâhân já mittomiärán, maid láá sämikielâ kevttim, säämi kielâlaavâ olášume já 
virgeomâhái  sämikielâ  táiđu.  Sämmilij  sämikielâ  kevttim  tutkâm  ferttij  resurssij  vááijuvvuođâ 
keežild kyeđđiđ taan kielâlaavâ toimâmvuođâ kieđâvuššee čielgiittâs ulguubel, veikkâ tarkkuustâl 
lâmsaje ličij eromâš tehálâš säämi kielâlaavâ vaikuttâsâi já olášume árvuštâldijn. 
Čielgiittâs ulmen lii pyehtiđ uáinusân, mon pyereest ive 2004 aalgâst vuáimán šoddâm uđâsmittum 
säämi  kielâlaahâ  lii  olášum  sämmilij  kielâlâš  vuoigâdvuođâi  tááhust.  Uáivilin  lii  tutkâđ  sämmilij 
kielâlâš  vuoigâdvuođâi  olášume  uáli  ovtâskâssajasávt  toimâsyergimiäldásâš  koččâmâšluámáttuvâi 
vievâst  jieškote-uv  staatâ  virgeomâháin,  tuámustoovlijn,  sämikuávlu  kieldâlâš  virgeomâháin,  kiel 
dâovtâstumijn sehe staatâ tâi kieldâ omâstem siärvásijn já finnodâhlájádâsâin sämikuávlust. Tehálâš 
lii  ain-uv  finniđ  čielgâsân,  mon  pyeri  lii  säämi  kielâlaavâ  tubdâmuš  kieldâi  já  staatâ  pargei  já 
virgeomâhái  koskâvuođâst  já  láá-uv  säämi  kielâlaavâ  keežild  šoddâm  nubástusah  virgeomâhái 
sämikielâ kevttimân já tooimân. Virgeomâhâštääsist lii tehálâš tutkâđ, maht virgeomâhái tieđettem 
lii  olášum  sämikielân.  Ovtâskâssajasâš  virgeomâhâšsierriistâllâm  toimâsuorgijmield  addel  máhđu 
lâšvuođâ tarkkuustâllâđ, moin peelijn kielâlaahâ lii tuáimee já kost ličij ovdedem tárbu. 
Sämmilij sämikielâ kevttim já uáinuid säämi kielâlaavâ olášuumeest tutkoo sämiseervij já sämior 
ganisaatioi uáinui pehti. Kielâkevttei uáinuh láá viggum čielgiđ sämikuávlu kieldâi já staatâ pargeid 
čujottum  koččâmâšluámáttuvâiguin  sehe  sämiorganisaatioid,  sii  pargeid  já  sämiservijd  čujottum 
koččâmâšluámáttuvâiguin. 
Čielgiittâs nubbe ulme lii uáli anolâš: maggaar lii virgeomâhái já pargei sämikielâ táiđu. Koččâmâš 
luámáttuvâi vástádâsâi vuáđuld čielgejuvvoo, pasteh-uv virgeomâhááh, kiäid säämi kielâlaahâ kuás 
ká,  palvâliđ  sämikielâlâš  aalmug.  Čielgiittâs  čuásáttâhjuávkkun  láá  taam  ohtâvuođâst  sämikuávlu 
kieldâi já staatâ virgehaldâšeijeeh já pargeeh. Čielgiittâsâst tarkkuustâlloo láá-uv uđđâ säämi kielâ 
laavâst  lamaš  vaikuttâsah  virgeomâhái  sämikielâ  kevttimân  já  sämmilij  kielâlâš  vuoigâdvuođâi 
olášuumán sehe viärdádâlloo virgeomâhái sämikielâ tááiđu já palvâlemtääsi ovdil ive 2004 kielâlaa 
vâ já ton maŋa. 
Sämikielâlâš äššikirjij uásild kuávdášlâš takkuustâllâmčuásáttuvah láá virgálâš äššikirjij, tegu laavâi já asâttâsâi, njuolgâdusâi, luámáttuvâi já tiäđáttâsâi finnim sämikielân. Kirjálâš sämikielâlâš palvâ 
lemtääsi lasseen lii tehálâš čielgiđ virgeomâhái njálmálâš sämikielâlâš palvâlemtääsi já maht njál 
málâš  sämikielâlâš  palvâlusah  turvâstuvvojeh.  Kuávdášlâš  koččâmâššân  luptâneh  virgeomâhái  sä 
mikielâ  njálmálâš  já  kirjálâš  mättim,  tulkkâpalvâlusâi  tääsi  já  keellijdvâšvuotâ,  pargei  sämikielâ 
oppâmmáhđulâšvuođah sehe maht pargoadeleijee tuárju pargei sämikielâ oppâm. Lasseen lii tehálâš 
čielgiđ magarijn pargoin sämikielâ mättim kiäččoo hiättun tâi pargo hoittám iähtun. Meid staatâ já 
kieldâi torjuu já ton tääsi pargei sämikielâ oppáid kalga čielgiđ. 
1.4  Čielgiittâs tuávááš 
Sämmiliih  láá  puárásumos  tubdum  aalmugjuávkku  sämmilij  asâttem  kuávluin.  Sämmiliih  kuleh 
Tave-Fennoskandia  tállán  jieŋâääigi  maŋa  asâttâm  ulmui  maajeeldpuátteid.  Suomâ  sämmilij  loho 
meereest  láá  viärukyeddimtiäđoid  vuáđuduvvee  tiäđuh  maŋaškoskâääigi  rääjist  já  lohomeeri  tär 
hismuvá tááláá ääigi kulij puáđidijn suullân 9500 Suomâ sâmmilâžžân. 
1900-lovvoost  sämmilij lohomeeri  lii  tutkum  aalmugtieđâlávt  sämikomitea,  sämirääđi,  sämitige  já 
säämi  parlameentâ,  Säämi  čuovviittâsseervi  já  staatâlâš  aalmugrekinistem  tooimâst.  Sämmilij  aal 
muglovottuvah já lovottistemvyevih já tađe mield meiddei áárvuh sämmilij lohomeereest muttuus 
teleh lovottuvâimield. 
Vuosmuš  säämi  kielâlaahâ  šoodâi  Suomâst  vuáimán  ive  1992  aalgâst  já  tot  kenigitij  staatâ 
virgeomâháid  kevttiđ  sämikielâ  sämmilijguin  ášástâldijn.  Laahâ  ij  luptim  sämikielâ  virgálâš  sajat 
tuv. Sämikielâ kevttim virgeomâháin ij lah lamaš kuittâg luándulâš já tot lii kevttum tuše talle, ko 
sehe äššigâš já ääši tipšoo virgealmai lává máttám sämikielâ tuárvi pyereest. Laahâ ij vaattâm virge 
almain sämikielâ tááiđu ubâ sämikuávlustkin. Sämmiliih láá annaam laavâ keellijdmettumin sämmi 
lij  kielâlâš  vuoigâdvuođâi  olášume  tááhust.  Taat  poođij  oovdân  sämmilij  kuullâmtilálâšvuođâin, 
moh uárnejuvvojii ive 1998 sämikuávlust tááláá säämi kielâlaavâ valmâštâllâm ohtâvuođâst. Säm 
milij almos uáinu lii lamaš, et tuotâvuođâst sämikielân ij lah máhđulâš ášástâllâđ virgeomâháin, ko 
virgealmaah iä määti sämikielâ. 
Almosluándusâš kove sämikieltáiđusâš virgealmai meereest vuosmuu säämi kielâlaavâ ääigi addel 
säämi  kielâlaavâ  uđâsmittempargojuávhu  juovlâmáánust  2000  toohâm  vijđessiähá  čielgimpargo. 
Ovdâčielgiittâsâst Näkkäläjärvi 2006 lii kieđâvuššum tärhibeht Suomâ sämmilij lohomeeri historjá jieškote-uv aaigijn. 
Taan čielgiittâsân ij lah keččum máhđulâžžân lasettiđ nomâttum tiäđuid. 
Kirjáliih  koččâmâšah  vuolgâttuvvojii  sämikuávlu  kieldáid,  servikuddijd  já  staatâ  virgeomâháid, 
sehe  sämikuávlu  ulguupiäláid  staatâ  virgeomâháid,  kiäi  toimâkuávlun  sämikuávlu  kulá.  Puoh 
virgeomâhááh  kiäid  koččâmâšah  vuolgâttuvvojii,  västidii  koijâdâlmân,  eereeb  Iänuduv  kieldâ  já 
palgâsij ovtâstus. 
Koijâdâlmân  uásálistii  ohtsis  817  parged.  Sist  600  ađai  73,4  prosenttid  iä  iberdâm  sämikielâ.  97 
olmožid  (11,9  prosenttid)  almottii  jieijâs  pasteđ  táárbumield  kevttiđ  sämikielâ  jieijâs  pargoost. 
Maŋeláá mainâšum ulmuin 73 (8,9 prosenttid) lijjii eenikielâs peeleest sämikielâliih. Tuše suomâ 
kieltáiđusâš  já  suomâ-  et  sämikieltáiđusâš  pargei  kooskân  paasij  120  pargee  juávkku,  mast  sämi 
kielâ  iberdii  tuše  59  olmožid  (7,2  prosenttid)  já  sämikielâ  sárnuu  ucánjáhháá  61  olmožid  (7,5 
prosenttid).  Taan  juávkun  kullein  sämikielâ  táiđu  ij  lamaš  kuittâg  nuuvt  pyeri,  et  sii  puávtáččii 
kevttiđ sämikielâ jieijâs pargoost. Sämikieltáiđusâžžân puáhtá nabdeđ tuše taid ulmuid, kiäh pasteh 
kevttiđ  sämikielâ  jieijâs  pargoost  sämikielâ  kevttimist  virgeomâháin  adelum  laavâ  uáivildem  oo 
leest.  Sämikielâ  mattii  čäälliđ  44  parged  ađai  suullân  5,4  prooseent.  Nuuvtpa  säämi  kielâlaahâ  ij 
čielgiittâs mield olášum virgeomâhâšpeelijn, já eromâš hyeneeht aanaar- já nuorttâsämikielâ uásild. 
Riehtiministeriö kielâaašij ráđádâllâmkoodán nomâttum sämitige ovdâsteijee kielâaašij ráđádâllâm 
koodán  toohâm  ciälkkámuš  mield  ive  2004  aalgâst  vuáimán  šoddâm  uđđâ  säämi  kielâlaahâ  ij  lah 
lasettâm  luándulâš  sämikielâ  kevttim.  Ton  mield  uđđâ  säämi  kielâlaavâst  iä  almoslávt  juurdâštijn 
lah  lamaš  vaikuttâsah  sämikielâ  kevttimân  já  sämmilij  kielâlâš  vuoigâdvuođâi  olášuumán.  Säämi 
kielâlaavâ olášume iästun lii tohálâš sämikieltáiđusâš pargojuávhu váilum máttááttâsâst, palvâlem 
pargoin  já  sierânâsäššitobdeepargoin.  Sämiseervij  tááhust  váádduh  lii  sämikieltáiđusâš 
reekkigtuállei vááijuvvuotâ, mon keežild seervij reekkigtuálu ferttee toohâđ suomâkielân. 
Ive  1994  aalgâ  rääjist  lii  puáhtám  almottiđ  aalmugregisterân  eenikiellân  sämikielâ.  Aalmugtiätu 
vuáháduvâst ij lah kuittâg lamaš máhđulâšvuotâ finniđ sierânistum tiäđu jieškote-uv sämikielâ eeni 
kielânis  almottâm  meereest.  Aalmugregistervuáhádâhân  sämikielâ  almottem  eenikielânis  lii  iävtu 
lâš, já maaŋgah iä velttidhánnáá tieđe tággáár máhđulâšvuođâst. Ive 1994 rääjist puovtij sämikielâ 
almottiđ eenikielânis aalmugtiätuvuáhádâhân.  Ive 2003 roopâ räi eenikielânis sämikielâ láá almot 
tâm  1704  olmožid,  mii  västid  0,03  prooseent  ubâ  eennâm  aalmugist.  Kalga  kuittâg  huámášiđ,  et 
eidu  ovdil  ive  1994  sämikielâid  sárnoo  sämmiliih  láá  almottâm  eenikielânis  suomâkielâ,  veikkâ 
návt  tuođâlávt  ij  ubâ  sáttám  leđegin.  Aalmugtiätuvuáháduv  eenikielâst  nuurrum  tiäđuh  kiävttojeh 
tuše lovottemuáivilist, ige tiätu vaikut virgeomâhái palvâlemkielân. 
1.5  Sämikielâi já sämikielâlâš máttááttâs tilálâšvuotâ 
Veikkâ säämi kielâlaahâ ij kuoskâ njuolgist máttááttâs- já peivitipšopalvâlusâid, lohtâs äšši kuittâg 
aldasávt säämi kielâlaahân já sämmilij kielâlâš vuoigâdvuođâi olášuumán. Taan pittáást kieđâvuš 
šoo uánihávt sämikielâ já sämikielâlâš máttááttâs tilálâšvuođâ Suomâst. 
Aikio-Puoskari  mield  lohoive  2003  –  2004  sämikielâlâš  máttááttâs  adelui  486  uáppei,  mast  tave 
sämikielâ  amnâsmáttááttâsâst  lijjii  293  uápped,  aanaarsämikielâ  amnâsmáttááttâsâst  16  olmožid  já 
nuorttâsämikielâ amnâsmáttááttâsâst 23 olmožid. 68,3 % sämikielâlâš máttááttâs pirrâs uáppein fin 
nejii sämikielâlâš amnâsmáttááttâs eenikielâ, viereskielâ tâi päikkikielâ máttááttâsâst. Tavesämikie 
lâlâš  máttááttâsâst  lijjii  135  uápped,  nuorttâsämikielâlâš  máttááttâsâst  vittâ  já  aanaarsämikielâlâš 
máttááttâsâst  14  uápped.  Sämikielâlâš  máttááttâs,  ađai  meiddei  eres  amnâsij  tegu  kielâoopâi  mát 
tááttâs adelui 154 uáppei ađai 31,7 % puohâin sämikielâlâš máttááttâs finnim uáppein. Sämikuávlust 
láá  90  %  puohâin  sämikielâ  máttááttâs  pirrâs  uáppein.  10  %  ađai  47  uápped  finnejeh  sämikuávlu 
ulguubeln  sämikielâ  amnâsmáttááttâs,  main  29  láá  Suáđigil  kieldâ  uáppeeh,  kiäi  aassâmpäikki  lii 
sämikuávlu ulguubeln. 
Sämitige  škovlim-  já  oppâmateriaaltoimâttuv  lovottuv  mield  sämikielâlâš  máttááttâs  finnejeh  taan 
lohoive  (2007  –  2008)  Iänuduv  kieldâst  23  uápped  (-1),  Anarist  57  (+  6),  Suáđigilist  2  (+  2)  já 
Ucjuuvâst 64 (+1) uápped. Ucjuv kirkkosiijdâ já Kärigâsnjaargâ škoovlâin iänááš uási uáppein láá 
sämikielâlâš máttááttâsâst. Anarist sehe  aanaarsämikielâlâš já tavesämikielâlâš máttááttâs finnejei 
jee uáppei lohomeeri lii ucánjáhháá paijaanmin. Nuorttâsämikielâ máttááttâstilálâšvuotâ lii huolâs 
tuttee,  ko  uáppeimeeri  já  nuorttâsämikielâ  kevttim  máttááttâskiellân  orroov  lemin  kiäppánmin. 
Kielâ  oppâamnâsin  nuorttâsämikielâ  máttááttuvvoo  kuittâg  ovdebái  iivij  náálá.  Suáđigil  Vuáčust 
sämikielâlâš máttááttâs aalgij taan čoovčâ vuosmuu keerdi já kielâ amnâsmáttááttâsâst láá škoovlâ 
puoh 30 uápped. 
Sämikuávlu  ulguubeln  sämikielâ  máttááttuvvoo  aldamáttááttâssân  (máttáátteijee  siämmáá  visteest) 
Oulu kuávlust já Ruávinjaargâst ohtsis 19 uápped, Tamperest 6 uáppee já Suáđigil kirkkosiijdâst 34 
uápped. Lasseen Aanaar kieldâ máttáátteijeeh adeleh viermimáttááttâs maŋgáid sämikuávlu ulguu 
piäláid  päikkikuddijd  ohtsis  13  uáppei,  main  olgomustáá  Holland  Rotterdamin.  Viermimáttááttâs 
oovdedmist Säämi máttááttâskuávdáá Säämi virtuaalškovlâ-tooimâst lii merhâšittee rooli. 
Sämikielâlâš  máttááttâs  sämikuávlu  ulguubeln  ij  adeluu  ollágin,  mut  kielâ  máttááttâsân  uáslisteh 
ohtsis 70 vuáđumáttááttâs já luvâttuv uápped. Ulla Aikio-Puoskari (2006) raapoort mield sämikielâ 
Váldu-uásálâš käldeeh láá sämitige máttááttâslovottâh 2007 – 2008 ( www.samediggi.fi) já Aikio-Puoskari 2006. 
já  sämikielâlâš  máttááttâs  finnim  uáppei  lohomeeri  Suomâ  vuáđuškoovlâin  lii  kiäppánâm  suullân 
50:jn  1990-lovo  aalgâ  rääjist.  Vuáđuškoovlâ  pajebuin  luokain  sämikielâlâš  máttááttâs  lii  lassaanš 
kuáttám  iäskán  ive  1999  vuáimán  šoddâm  uđđâ  vuáđumáttááttâslaavâ  já  sämimáttááttâs  kyeskee 
sierânâs  ruttâdemnjuolgâdus  mield,  veikkâ  iheluokain  7  -  9  adeluvvoo  ain-uv  váhá  sämikielâlâš 
máttááttâs.  Aanaar  lii  Suomâ  kieldâin  áinoo,  kost  adeluvvoo  vuáđumáttááttâs  Suomâkielâ  lasseen 
kulmáin sämikieláin. Eres sämikuávlu kieldâin máttááttuvvoo tuše tavesämikielâ. Kove 1. Sämikie 
lâ uáppih Suomâ vuáđuškoovlâin kielâimield sierrejum häämist lohoive 2003-2004. 
Käldee:  Aikio-Puoskari, U. 2006. 
Ive 1980 rääjist lii puáhtám čäälliđ tavesämikielâ pajeuáppeečálusijn vieres kiellân já ive 1994 rää 
jist eenikiellân. Aanaarsämikielâ lii puáhtám čäälliđ eenikiellân ive 1998 rääjist já nuorttâsämikielâ 
ive  2005  rääjist.  Čuovviittâstooimâtärhisteijee  mield  láá  ive  2005  Laapi  lääni  sämikielmáttááttâs 
tavesämikielâ  láá  čáállám  eenikiellân  pajeuáppeečálusijn  3  uáppee,  vieres  kiellân  tavesämikielâ  3 
uáppee  já  nuorttâsämikielâ  vieres  kiellân  3  uáppee.  Ive  2004  tiäđuh  váiluh.  Ive  2003  eenikiellân 
čallii  tavesämikielâ  já  aanaarsämikielâ  kuábbáá-uv  ohtâ  olmooš,  vieres  kiellân  tavesämikielâ  15 
uápped  já  aanaarsämikielâ  kyehti  uáppee.  Ive  2004  rääjist  lii  puáhtám  čäälliđ  nuorttâsämikielâ 
vieres  kiellân  pajeuáppeečálusijn.  Taan  räi  láá  3  uáppee  čáállám  nuorttâsämikielâ  pajeuáppeečá 
Laapi ollâopâttâh lii sämikuávlu aldemus ollâopâttâhškovliittâs adeleijee ohtâdâh. Laapi ollâopâttu 
vâst tavesämikielâ puáhtá luuhâđ šoddâdemtiettui tieđâkoddeest 27 oppâčuágástuvvâd.  Laapi ollâ 
opâttuvâst  vuoigâdvuođânootaar  tohálâžžânšoddâmškovliittâsân  váldojeh  40  oppâiävtuid tevdee 
vigged  já  enâmustáá  kulmâ  sämikieltáiđusâš  oppâiävtuid tevdee  viggee.  Sämikieltáiđusâžžân  nab 
doo viggee, kote lii čáittám sämikielâ tááiđus sämikielâ iskosist. Taggaar sämikielâ mättee viggee, 
kote  mudoi-uv  piäsá  paijeel  tuhhiittem  vättee  olesčuágástâhrääji,  ij  luhhuu  sämikieltáiđusâš  tiätu 
miärán  kullen.  Meid  sämikielâlâš  tiätumeereest  kalga  viggest  já  tuhhiittum  ulmust  leđe  siämmáš 
1 %28 % TS amnâsmáttááttâs 293 
AS amnâsmáttááttâs 16 
NS amnâsmáttááttâs 23 
TS-kielâlâš 135 
NS-kielâlâš 5 
AS-kielâlâš 14 ollâškovlâtohálâšvuotâ  já  pargohárjánem  ko  iärásijn-uv.  Laapi  ollâopâttuv  šoddâdemtiettui  tieđâ 
koddeest  luokamáttáátteijeeškovliittâsâst  láá  väridum  vittâ  oppâsaje  sämikieltáiđusâš  oppâvátámu 
šâid tevdee uáppeid. 
Giellagas-instituut lii Oulu ollâopâttuv humanistlâš tieđâkode sierânâs ohtâdâh, mast máttááttuvvoo 
já  tutkoo  sämikielâ  já  sämikulttuur.  Ohtâduv  oppâamnâseh  láá  sämikielâ  já  sämikulttuur,  maid 
puáhtá  luuhâđ  sierânâs  válduámnâsin.  Giellagas-instituut  pargon  lii  koordinistiđ  sämikielâlâš  am 
nâsmáttáátteijee  škovliittâsân  ucâluvvee  uáppei  oopâid.  Tot  meiddei  uárnee  sämikielâ  amnâsmát 
táátteijen  lohheid  sämikielâ  oopâid  video  -  káiđusmáttááttâssân.  Ive  1999  rääjist  Giellagasast  lii 
puáhtám  tievâsmittiđ  tooleeb  tutkos  já  valmâštuđ  sämikielâlâš  amnâsmáttáátteijen.  Kiiđâ  2004  räi 
škovliittâsân  lijjii  ucâlum  48  uápped,  main  39  väljejuvvojii  škovliittâsân.  Ive  2004  räi  amnâs 
máttáátteijee tutkos lijjii čođâldittám 3 (sämikielâ, matematiik já biologia amnâsmáttáátteijeeh). 
Oulu  ollâopâttuv  talhâstiettuu  tieđâkoddeest  lii  ohtâ  sämmilâštiätumerisaje,  mii  lii  väridum  sämi 
kieltáiđusâš valjimiskoos tuhhiitemnáál čođâldittám ulmui. Valjimiskoos tuhhiitemnáál čođâldittem 
váátá ucemustáá 75 % čuágástâhmiärán olleem talhâstiettuu škovlimohjelmân tuhhiittum vyelemuu 
valjimiskoos čuágástâhmeereest. 
Ruávinjaargâ  áámmátollâškovlâ  lii  sämikuávlu  aldemus  áámmátollâškovlâ.  Ruávinjaargâ  áámmá 
tollâškoovlâst puáhtá luuhâđ luándutiettui syergist; luánduväri- já pirâssyergist; mađhâšem-, piem 
mâm- já ekonomiasyergist; sosiaal-, tiervâsvuođâ- já lihâdemsyergist; tekniik já jotoluv syergist já 
ohtsâškoddetiettui,  finnodâhekonomia  já  haldâšem  syergist.  Ruávinjaargâ  áámmátollâškoovlâst 
puáhtá luuhâđ tavesämikielâ kuttâ oppâčuágástuv. 
Helsig  ollâopâttuvâst  tavesämikielâ,  já  aanaar-  já  nuorttâsämikielâ  kuursâid  puáhtá  luuhâđ  syem 
milâš-ugrilâš  tiettui  lájádâsâst.  Oppâaamnâs  sämitutkâm  kieđâvuš  sämmilij,  sämikielâ,  kulttuur  já 
historjá maaŋgâ tiettuusyergi uáinučievâst. Sämitutkâm puáhtá luuhâđ 20 oppâoho vijđosâš oleslâš 
vuođâst, moos kullee oppâáigáduvâid puáhtá nuurrâđ viehâ rijjâ. 
13 ČUÁKÁNKIÄSU, ALMOS HUÁMÁŠUMEH JÁ LOPPÂJUURDÂPUÁTUSEH 
Taan  muštâlusâst  raportistoo  säämi  kielâlaavâ  olášuumeest  iivijn  2004  –  2006  sämikuávlust  já 
kuávdášlâš sämikuávlu ulguupiäláá virgeomâháin, kiäid säämi kielâlaahâ  kuáská.  Ive 2004 šoodâi 
vuáimán  uđđâ  säämi  kielâlaahâ,  mii  puovtij  puárádâsâid  sämmilij  kielâlâš  vuoigâdvuođáid.  Säm 
miliih  lijjii  kolgâđ  pyehtiđ  taan  maŋa  el.  ášástâllâđ  sämikielân  jieijâs  tâi  suu  hiäđu  kyeskee  ääšist 
sämikuávlu kieldâi já staatâ virgeomâháin. Säämi kielâlaahâ váátá oovtâst sämikielâ toimâttuvváin 
já  säämi  kielâraađijn  adeliđ  sämitiigán  muštâlus  sämikielâ  kyeskee  lahâasâttâs  heivitmist  sehe 
sämmilij kielâlâš vuoigâdvuođâi olášuumeest já kielâtile ovdánmist. 
Suomâ sämmilij tiäđulâšvuotâ jieijâs kulttuurist já tađe mield meiddei kielâstis lii čuuvtij lasanâm 
ive  1995  maŋa.  Talle  sämmilij  vuáđuvuoigâdvuođah  turvâstuvvojii  haldâttâshäämist  já  sämmiláid 
algâaalmugin  nanodui  vuoigâdvuotâ  jieijâs  kielân  já  kulttuurân  tegu  meiddei  vuoigâdvuotâ  sii 
kyeskee jiešhaaldâšmân. Sämikielâ lâi juo ovdeláá finnim jieijâs lahâasâttâs ive 1992 já uđđâ hal 
dâttâshäämist taat nanodui čielgâsánásávt. Nomâttum njuolgâdusah kirjejuvvojii meiddei uđâsmit 
tum  ive  2000  vuáimánšoddâm  vuáđulaahân.  Nuuvtko  páhudui,  sämmilâš  identiteet  lii  nanosmum 
čuuvtij taan maŋa já tot kiävá čielgâsin el. tast, et sämmilij aalmugmeeri lii lasanâm. Suomâ säm 
milij meeri lii ivveest 1995 ihán 2007 lasanâm 2564 ulmuin. Sämmilij oleslohomeeri lii tääl 9425 
olmožid. Sämikuávlu ulguubeln Suomâst ässee sämmilij meeri lii ivveest 2003 ihán 2007 lasanâm 
masa 40 % já tääl tot lii pajelhháá 54 % sämmilij meereest Suomâst. 
Muštâlus  vuáđđun  lii  vijđes  luámáttâhkoijâdâllâm,  mast  169  peeleest  láá  koijâdâllum  el.  tiäđuh 
sämikielâlâš palvâlusâi vijđesvuođâst, sämikielâ tááiđu já kevttim sehe sämikielâ iävtu pargomail 
mist. Čielgiittâs čuásáttâhjuávkkun väljejuvvojii 1) sämikuávlu kieldah; 2) sämikuávlu kieldâi par 
geeh, 3) sämikuávlust tuáimee staatâ ohtâduvah já finnodâhlájádâsah, 4) sämikuávlu staatâ ohtâdu 
vâi pargeeh; 5) sämikuávlu ulguupiälááh staatâ virgeomâhááh, kiäi toimâkuávlun sämikuávlu kulá; 
6)  sämiorganisaatioh  já  -peleh;  7)  sämipeelij  pargeeh  sehe  8)  sämiseervih.  Čuásáttâhjuávhuin 
stuárráámus lâi sämikuávlu kieldâi pargeeh, kiäid vuolgâttuvvojii vááijuv 1400 koččâmâšluámáttuv 
vâd.  Puohnâssân  koččâmâšluámáttuvah  vuolgâttuvvojii  2525  pittád  já  lasseen  sämikielâlâš  jurgâ 
lusah suullân 200 pittád. 
Vástádâsah  finnejuvvojii  109  jieškote-uv  peeleest.  Čiččâm  peellid  almottii,  et  säämi  kielâlaahâ  ij 
kuoskâ  sii.  Oovtâ  pele  almottâs  mield  säämi  kielâlaahâ  ij  kuoskå  tom,  mut  tast  peerusthánnáá  tot nuávdid säämi kielâlaavâ. Penttâ 52 peellid kuođđii ollásávt västidhánnáá koijâdâlmân. Kuávdášlâš 
virgeomâháin  västidhánnáá  kuođđii  el.  Laapi  pirâskuávdáš,  alemus  haldâšemriehti,  máttááttâs 
ministeriö, pirâsministeriö, Suáđigil kieldâ hoovdah já Sämiradio. Västidemprosenttân šoodâi 65 %, 
jis  tarkkuustâlloo  tuše  vuolgâttum  peelijn  finnejum  vástádâsâid  ige  toi  koskâvuođâlâš  mere. 
Stuárráámus čuásattâhjuávhu ađai kieldâi pargei västidemprooseent muttuustâlâi suullân 40 – 50 % 
kooskâ. 
Sämikuávlu  kieldâi  já  staatâ  ohtâduvâi  virgealmain  já  pargein  sárnuh  sämikielâ  eenikiellân  7  % 
puohâin pargein. Meeri lii kiäppánâm ive 2000 čielgiittâsâst vááijuv 2 %. Nubástus lii ton peeleest 
merhâšittee ko váldoo vuotân mon ucce sämikielâ eenikiellân sárnoo pargei juáhvhu koskâvuođâlâš 
uási  lii  kieldâi  já  staatâ  pargojuávhust.  Nube  tááhust  sämikielâ  pargoost  kevttei  uási  lii  lasanâm 
merhâšitteht ive 2000 meereest, nubástus lii 4,8 %. Ko ive 2000 sämikielân puohtii palvâliđ 11,9 % 
kieldâ já staatâ virgeomâháin, ive 2006 sämikielân äššigâšpalvâlem pyehtih adeliđ 14,8 % kieldâ já 
staatâ virgeomâháin ađai 2,9 % eenâb ko ive 2000. Sämikielâ mättimettumij meeri lii mottoom verd 
kiäppánâm: ive 2006 sii lijjii 70,6 %, ko ive 2000 sii lijjii 73,4 %. 
Virgeomâhái sämikielâ tááiđu stivree čuovviittâs- já máttááttâstooimâst já sosiaal- já tiervâsvuođâ 
tooimâst peivitipšolaahâ já máttááttâslaahâ. Peivitipšoost já máttááttâstooimâst pargeeh taheh 36 % 
tom  juávhust,  mii  puáhtá  adeliđ  äššigâšpalvâlem  sämikuávlu  kieldâin  já  staatâ  virgeomâháin 
sämikielân.  Táválávt  ulmuuh,  kiäh  láá  peivitipšoost  já  máttááttâstooimâst,  iä  luhhuu  sämikielâlâš 
äššigâšpalvâlem  adeleijeid,  ko  sii  adeleh  äššigâšpalvâlem  tuše  räijejum  juávkun,  párnáid  já  škov 
lâahasáid  já  nube  tääsi  uáppeid.  Kun  peivitipšo  já  máttááttâstooimâ  ulmuuh  kepiduvvojeh  oles 
prooseentmeereest, te toi uási, kiäh pasteh adeliđ sämikielâlâš äššigâšpalvâlem, kiäppán 9,5 %: ân. 
Tuođâlâš nubástus kieldâi já staatâ ohtâduvâi sämikieltáiđusâš ulmui meereest ij lah tábáhtum. Sää 
mi kielâlaahâ ij lah lasettâm merhâšitteht virgeomâhái sämikielâ tááiđu. Nuuvtpa taas iä lah toohum 
čielgâ  lasattâsah.  Kieldâi  já  staatâ  ohtâduvah  kalgeh  iävtuittáá  pieijâđ  naavzâid  säämi  kielâlaavâ 
olášutmân. Pyeremus vyehi toos lii finniđ puoh uđđâ viirgij já tooimâi iähtun tâi aainâs-uv sierânâs 
ánsun  sämikielâ  tááiđu.  Návt  kalga  lattiđ  meiddei  sämitiggeest  aanaar-  já  nuorttâsämikieltááiđu 
uásild. 
Motomijn kieldâi já staatâ virgeomâháin iä lah tärhis tiäđuh sämikielâi iäruin. Tietimettumvuotâ lâi 
el.  tast,  maid  sämikielâid  kuávlust  sárnoo,  mon  sämikielâ  palvâlus  kuávlust  tarbâšuvvoo  tâi  maid 
sämikielâid virgáduv pargeeh sárnuh. 
Tieđettem  säämi  kielâlaavâst  já  sämmilij  kielâlâš  vuoigâdvuođâin  kalga  lasettiđ.  Jurdâččemvyehi 
säämi kielâlaahân ij uážu leđe taggaar, ko tot lii iänááš sämikuávlu virgeomâháin: reagistem táár 
bun. Sämikielâlâš palvâlusâin ij lah šoddâm luándulâš. Maaŋgâ virgeomâhâžân lii epičielgâs, maid 
säämi  kielâlaavâ  genigâsvuođah,  čáittá  palvâlmis  sämikielân  tâi  sämikielâ  kevttim  ovdedem 
konkreetlávt uáivildeh. Säämi kielâlaahâ váátá čielgâsávt, et virgeomâháin lii ovdâsvástádâs orniđ 
sämikielâlâš  palvâlusâid  sämikuávlust.  Virgeomâhááh  láá  säämi  kielâlaavâ  vuástásávt  sirdám  taan 
ovdâsvástádâs äššigâššáid. Taat uáivild tuođâlávt tom, et sämikielâlâš palvâlusâin ij tieđettuu tuárvi 
vijđáht já maaŋgâin vástádâsâin puáhtoo oovdân et sämikielâlâš palvâlusah iä koijâduu.  Koijâdem 
já faallâm laavâst lii tot čuolmâ, et koijâdem váátá ain meiddei faallâm, ađai virgeomâhááh iä pyevti 
vierâttiđ ovdâsvástádâs äššigâššáid tast, et sii jiejah iä nuávdit säämi kielâlaavâ tuárvi vijđáht. 
Säämi  kielâlaavâ  olášume  váátá  toimâkulttuur  nubástus  sämikuávlu  virgeomâháin.  Táálái  tooimâi 
karttiim, toimâovdâsvástádâsâi čielgâsmittem já aktiivlâš já uásálistee tieđettem sämikielâlâš palvâ 
lusâin  pyehtih  pyerediđ  čuuvtij  sämikielâlâš  palvâlusâi  ornim  já  säämi  kielâlaavâ  olášume.  Säämi 
kielâlaavâ nuávdittem kalga uáiniđ virgeomâháin vuosâsajasávt prosessin ađai ij keelijd, jis laavâst 
lii tieđettum pargosiärvusáid tâi säämi kielâlaavâ vaikuttâsah toimâsuárgán láá smiettum tuše ohtii. 
Virgeomâháin  ličij-uv  luándulâš  ovtâstiđ  säämi  kielâlaavâ  olášume  čuávvum  já  palvâlusâi  karttim 
lahâaasâtlâš oovtviärdásâšvuođâvuávám rähtimân. 
Säämi  kielâlaavâ  olášume  váátá  meiddei  nubástus  sämmilij  kielâlâš  lattiimist.  Jis  ovdánem  sämi 
kielâ kevttimist piso siämmáálágánin, lii aaštâ, et puoh sämikielah pääccih päikkikiellân, já kielâ ij 
kevttuu  virgálâš  ášástâlmist  ollágin.  Tááláá  tiileest  sämikielâlâš  palvâlusâi  vaattâm  uáivild  masa 
jyehi  tove  sierânâsorniimijd,  palvâlem  maŋanuvá  já  suomâkieltáiđusâš  sämmilâš  ij  velttidhánnáá 
paste vyerdiđ sämikielâlâš palvâlem tâi ij tuubdâ tontovváá pirrâs lemin mietimielâlâš sämikielâlâš 
palvâlusâi vatâmân. 
Sämikuávlu kieldâi já staatâ virgeomâhái pargosajeh láá olmoošmere tááhust uceh, já uccâ kieldâin 
ässeeh  tobdeh  távjá  nubujdis,  aainâs-uv  paajeeld.  Tággáár  tilálâšvuođâst  puáhtá  sämikieltáiđusâš 
ulmuin leđe väädis vaattâđ kivkked sämikielâlâš palvâlem, jis ovdil lii piergim suomâkieláin. Aai 
nâs-uv puárásub ulmuin nuorâbeh hyelhih tuáimih virgálâš ášástâlmijn tulkkân tâi tipšoh aašijd sii 
peeleest.  Veikkâ  sämikielâs  peeleest  eenikielâlâš  olmooš  puáhtá  sárnuđ  suomâkielâ  pyereest,  lii 
eromâšávt elilâm ulmuin epivisesvuotâ suomâkielâ kevttimist, já aainâs-uv haaldâšlâš já muálkkáás 
kielâst  sijjân  sáttá  šoddâđ  epivisesvuotâ,  et  iberdii-uv  sii  ääši  olmânáál.  Veikkâ  sämikielâlâš  palvâlusah virgeomâháin iä lah vijđáht vaattum, ij tot meerhâš tom et sämikielâlâš palvâlussáid ij liččii 
tárbu. 
Sämikielâlâš palvâlusâi vaattâm váátá sämmilijn meiddei jieijâs tooimâ já sämisiärváduvah tarbâšeh 
ovdâmeerhâid tain ulmuin, kiäh väättih já finnejeh sämikielâlâš palvâlusâid. Virgeomâhááh kalgeh 
sämikielâ kevttim ovdedemtoimâidiskuin estiđ tagarij tilálâšvuođâi šoddâm, mast sämikielâ kevttim 
lii váádduh tâi tile negatiivlâš. 
Kieldâi ovdâjuurdâtile säämi kielâlaavâ olášutmân ij lah mietimielâlâš. Kieldah uáinih ääši nahcâ 
koččâmâššân  já  siämmást  vájálditeh  et  sii  iä  lah  kiävttám  säämi  kielâlahâasâttâs  adelem  máhđu 
lâšvuođâid pyerrin. Täst čielgâ ovdâmerkkân lii tot, et kieldah iä lah ovdebáá säämi kielâlahâasâttâs 
vuáimánšoddâm maŋa vuáđudâm sämikielâ jurgâleijei viirgijd, veikkâ toid ličij finnim oles staatâ 
torjuu. Säämi kielâlaahâ lii maŋgii oinum nahcâkoččâmâššân. Vala onnáá peeivi-uv virgeomâhááh 
iä lah ain jieijâs uásild kiävttám ävkkin säämi kielâlaavâ ruttâdemmáhđulâšvuođâid. Ovdâmerkkân 
ive 2006 sämikielâlâš palvâlusâi várás uáivildum meriruuđâst kevttui tuše 63,6 prosenttid. Suijâ taas 
ij  pyevti  leđe  mihheen  eres  ko  peerusthánnáávuotâ  sämikielâlâš  palvâlusâi  pyevtitmân,  ko  ruttâ 
demkriisijn hiäiboo sämikuávlu kieldâi vuáđupalvâlusah tarbâšiččii korrâsávt laseruttâdem. 
Kalga  meid  huámášiđ,  et  säämi  kielâlaavâ  pehti  kieldah  tivoh  tolebij  iivij  toimâidis.  Sämikielâlâš 
palvâlusah iä liččii nahcâkoččâmâš, jis virgeomâháin ličij porgum kuhesáigásâš pargo sämikielâlâš 
palvâlusâi pyereedmân juo luuvijd iivijd tassaaš. Kalga meid huámášiđ,  et sämikielâlâš palvâlusâi 
ruttâdem puáhtá meiddei suomâkielâlâš palvâlusâi pyevtitmân ruttâdem, ko harvii sämikieltáiđusâš 
ulmuuh  pargeh  tuše  sämikielâlâš  äššigâšâi  koskâvuođâst.  Šiev  sämikielâlâš  palvâlusâid  kolgâččij 
uáiniđ  meid  kištovalttin,  mon  vievâst  puáhtá  viggâđ  hokâttâllâđ  sämikuávlust  meddâl  varrim  ul 
muid maasâd sämikuávlun. 
Čielgiittâsâst  lii  puáttám  uáinusân,  et  motomeh  virgeomâhááh,  kiäid  säämi  kielâlaahâ  kuáská,  rik 
koh tiäđulávt säämi kielâlaavâ ko sii almotteh, et toh tevdih säämi kielâlaavâ iävtuid velttittitteht tâi 
iä  ollágin.  Lasseen  motomeh  virgeomâhááh  láá  almottâm,  et  tevdih  säämi  kielâlaavâ  iävtuid  ollá 
sávt, veikkâ vástádâsâi vuáđuld tilálâšvuotâ ij tuođâgin lah nuuvt. Jyehi tábáhtusâst taat čáittá tieti 
mettumvuođâ  säämi  kielâlaavâ  vátámušâin  já  nube  tááhust  peerusthánnáávuođâ  säämi  kielâlaavâ 
kuáttá. 
VTT  Kaisa  Korpijaakko-Labba  čielgiittâsâst  tain  virgeomâháin,  kiäh  láá  páhudâm  et  säämi  kielâlaahâ  ij  kuoskâ  sii,  lii  pyereest  já  čielgâsávt  puáttám  uáinusân  syemmilâš  lahâasâttâs  maŋŋaal 
pääccimvuotâ sehe nube tááhust tot, et säämi kielâlaavâst mainâšum virgeomâhâšluvâttâllâm, kiäid 
säämi  kielâlaahâ  kuáská,  lii  epičielgâs  já  kuáđá  saje  tulkkuumáid.  Ciälkkámušâstis  Korpijaakko 
Labba  puátá  ton  puátusân,  et  säämi  kielâlaahâ  kuáská  puohâid  taid  käävci  virgeomâháá,  kiäh  láá 
almottâm,  et  säämi  kielâlaahâ  ij  taid  kuoskâ.  Ciälkkámušâst  Korpijaakko-Labba  iävtut,  et  säämi 
kielâlaavâ virgeomâhâšluvâttâllâm kalga čielgâsmittiđ. 
Aaibâs nubbe koččâmâš lii toh virgeomâhááh, kiäh iä lah västidâm koijâdâlmân já kiäh láá stuorrâ 
meeri  ađai  52  peellid  169:st  iä  västidâm  ollágin  koijâdâlmân.   Puohháid  meiddei  muštottui  koijâ 
dâlmist  šleđgâpostáin.  Tai  virgeomâhái  uásild  ij  pyevti  toohâđ  eres  juurdâpuáttus  ko  ton,  et  táin 
peelijn säämi kielâlaahâ ucášuvvoo. 
Sämiseervijn  já  sämiorganisaatioin  finnejum  vástádâsâi  vuáđuld  säämi  kielâlaahâ  ij  tooimâ  sämi 
kuávlu staatâ já kieldâi virgeomâháin. Jieš laahân ulmuuh láá meid pettâšum, já säämi kielâlaahâ ij 
oro  tuurvâstmin  sämmilij  vuoigâdvuođâid  sämikuávlust  tuárvi  pyereest.  Sämipeleh  já  -seervih  láá 
listodâm tehálumosijd kieldâi já staatâ palvâlusâid, main sämikielâlâš palvâlusah kalgeh leđe vuo 
sâsajasávt  turvâstum.  Peivitipšo  já  vuáđumáttááttâs  mainâšuvvojii  uáli  tehálâš  palvâlussân,  já  toh 
tuáimih-uv vuohâsávt sämikuávlust. Tiervâsvuođâpalvâlusâin puárásijtipšo já eres tiervâsvuođâpal 
vâlusah nomâttuvvojii uáli tehálâš sämikielâlâš palvâlussân. Lii vaidâlittee, et táin toimâsuorgijn ij 
pyevti finniđ sämikuávlust tuárvi vijđáht sämikielâlâš palvâlem. 
Sämiseervih  onnii  staatâ  tehálumos  sämikielâlâš  palvâlussân  sämiradio  já  sämikielâ  tv-uđđâsijd, 
main ij lah fastâ vuogâttâsäigi. Sämiradio ij västidâm koijâdâlmân. Eres teháliih sämikielâlâš palvâ 
lusah  lijjii  etikuávdáš,  mii  ij  palvâl  sämikielân,  tuámustovlih,  pargovyeimitoimâttuvah  já  aalmug 
iäláttâslájádâs (AIL). Puohâin virgeomâháin tuoivui naavcâ sämikielâlâš äššigâšpalvâlmân já sämi 
kielâlâš virgeomâhâštieđettem. 
Sämiseervij já -peelij uáinui mield pyeremus vyehi sämikielâlâš palvâlusâi tuurvâstmân sämikuáv 
lust lii sämikielâlâš palvâlusâi luándulâžžân toohâm. Tááláin palvâlemráhtusáin taat ij lah vala máh 
đulâš,  pic  tot  váátá  staatâ  já  kieldâi  virgeomâháin  prioristim  já  palvâlusâi  vuáválâš  ovdedem. 
Jieškote-uv  haldâšemsuorgij  kooskâ  kalga  lasettiđ  ohtsâšpargo,  vâi  sämmilij  kielâlâš  vuoigâdvuo 
đâid  puáhtá  turvâstiđ  täsipiälásávt.  Sämikuávlust  ij  lah  sämipeelij  já  -seervij  mield  tuárvi  sämi 
kielâlâš  párnái  já  nuorâi  kerho-  já  máttááttâstoimâ.  Sämikielâlâš  kerhotoimâ  puáhtá  párnáid  eidu 
taid  tehálumosijd  luándulâš  kielâkevttimtilálâšvuođâid.  Tutkâmušâi  mield  šaddee  párnáá  já  nuorâ kielâkevttim  ovdánmân  on  tehálâš  uážžuđ  kevttiđ  kielâ  siämmááahasij  párnáiguin  já  nuorâiguin. 
Staatâ,  sämitigge  já  kieldah  kalgeh  riemmâđ  jotelis  toimáid  sämikielâlâš  kerhoi  tohâmân  já  rut 
tâdmân. 
Sämitigge kalga jiejâs uásild ovdediđ meiddei luándulâš kielâkevttimtilálâšvuođâi šoddâm. Pyere 
mus  vyehi  taas  lii  tot,  et  sämitige  virgeomâhááh  já  toimâulmuuh  kevttih  merikoskâsávt  uási 
pargoäigistis  sämmilij  kielâlâš  vuoigâdvuođâi  oovdedmân.  Sämitigge  kalga  leđe  toimâinis  jieijâs 
aalmug  iššeen  já  tuárjuđ  sii  kielâlâš  vuoigâdvuođâi  vyejimist.  Sämitige  toimâttâhân  lii  vuáđudum 
kielâtorvočällee  virge,  mon  ovdâsvástádâssân  lii  säämi  kielâlaavâ  čuávvum.  Sämitige  sämikielâ 
kevttim  ovdedem,  sämmilij  kielâlâš  vuoigâdvuođâi  kocceem  já  sämmilij  tuárjum  kielâlâš  vuoi 
gâdvuođâid  kyeskee  aašijn  kalga  leđe  ubâ  sämitige  pargojuávhu  kyeskee  äšši,  ige  äšši  pyevti  ige 
uážu pääcciđ  tuše oovtâ ulmuu ärdei oolâ. 
Sämikielâlâš  palvâlusâi  luándulâžžân  toohâm  váátá  muneldeijee  vuáháduv  ađai  ko  äššigâš  puátá 
vaattâđ sämikielâlâš palvâlusâid, ij kolgâččii pääcciđ smiettâđ, kost tulkkâ ornâšuvá já maid säämi 
kielâlaahâ uálináál váátá. Kieldáid já virgeomâháid kalga vuáđudiđ äššigâšregisterijd, moid tiäđust 
uv pivdoo äššigâš miettâm já moi pehti stivrejuvvoo sämikielâlâš tieđettem, uárnejuvvoo tulkkâ tâi 
stivrejuvvoo  olmooš  sämikieltáiđusâš  virgejaldâšeijee  luusâ.  Virgeomâhái  almos  tiäđáttâsâin  já 
virgetáálui ravviittâsâin kalga muštâliđ, kiäh pargeeh pyehtih palvâliđ sämikielân, vâi sämikielâliih 
mättih ucâluđ sii luusâ. 
Säämi  kirjekielâ  lii  nuorâ,  já  sämmilâš  rävisolmoošaalmug  ij  lah  velttidhánnáá  luuhâm  säämi 
kirjekielâ škoovlâst tâi pääihist. Sämikieláid šaddeh uđđâ uđâssäänih ubâ ääigi, já sämmiláid kalga 
tähidiđ máhđulâšvuođâid luuhâđ jieijâs eenikielâ. Ruotâ sämitiggeest lii sämikielâlâš rävisolmooš 
aalmug luuhâm- já čäällimtááiđu haahâ. Sämitigge mieđeet ekonomâlâš torjuu säämi rävisolmooš 
aalmugân sämikielâ luuhâm várás. Lii čielgâm, et haahâ lii lamaš miännástuvvee já tárbulâš. Tág 
gáár maali kalga finniđ meiddei Suomâ sämiaalmug várás. 
Sämmilijn  ij  lah  luándulâš  kanava  finniđ  sämikielâlâš  uđâstermâduv,  ko  Suomâst  ij  almostuu  sä 
mikielâlâš  peiviaavis.  Aanaarsämikielân  almostuvá  okkosâš  nettilostâ,  tággáár  kolgâččij  finniđ 
meiddei nuorttâsämikielân. Tavesämikielân almostuveh Taažâst kyehti peiviaavis. Stuorrâ vááijuv 
vuotân lii, et Suomâ sämmiliih iä pyevti luuhâđ Suomâst toimâttum, Suomâ tavesämikielâ suomâ 
nijguin  toimâttum  aavis.  Sämikielâlâš  aavis  taha  luándulâš  kielâkevttimtilálâšvuođâid  já  oovded 
sämikielâ kevttim. 
Taažâ  sämitige  budjetist  sämikielâ  haldâšemkuávlu  sämikielâlâš  palvâlusah  ruttâduvvojeh  ihásávt 
vááijuv 6,3 milj. euroin. Ruttâdem mieđettuvvoo el. sämikielâ haldâšemkuávlun kyevtkielâlâšvuođâ 
tuárjumân  4 800 000  eurod,  sehe  säämi  kielâkuávdáid,  moh  láá  vuáđudum  tavekieldáid,  522 650 
eurod. Ruotâst sämikielâ, suomâkielâ já meän kieli ovdedemtooimah ruttâduvvojeh 650 000 euroin 
ihásávt Norrbotten läänihaldâttâs pehti. Lasseen sämitigge oovded sämikielâ tooimâid 216 000 eu 
roin ihásávt. 
Suomâst sämikielâlâš palvâlusah tuárjojeh ihásávt vááijuv 800 000 euroin. Taat šadda sämikielâlâš 
sosiaal- já tiervâsvuođâpalvâlusâi ruttâdmist sämikuávlu kieldáid, säämi kielâlaavâ heiviittem lase 
koloi  ruttâdmist  sehe  ruttâdmist  kyevtkielâlâš  palvâlusâi  pyevtitmân.  Sämikielâlâš  sosiaal-  já  tier 
vâsvuođâpalvâlusâi  ruttâdem  (600 000,-  €)  stivrejuvvoo  sämitige  pehti.  Kieldâi  kyevtkielâlâšvuo 
đâst  šaddee  koloi  (suullân  55 000  eurod)  ruttâdem  ij  lah  vittádum,  pic  tot  mieđettuvvoo  kieldâ 
ässeelovo  mield.  Säämi  kielâlaavâ  heivitmân  uáivildum  lasekoloid  lii  väridum  ihásávt  jyehimnáál 
riehtiministeriö  haldâšemsyergist  130  000  eurod,  mast  lii  pááccám  iivij  2004  já  2006  ääigi  kev 
tihánnáá  suullân  35  %  já  tuše  ive  2005  ruttâdem  kevttui  masa  ollásávt.  Suomâ  sämikielâlâš  pal 
vâlusâi ruttâdem västid stuáruduvâs peeleest Ruotâ sämikielâlâš palvâlusâi ruttâdem, mut kuávšud 
Taažâ  resurssij  paaldâst.  Kalga  meiddei  huámášiđ,  et  Ruotâst  ij  lah  eidusâš  säämi  kielâlaahâ  pic 
ucceeblohokielâlaahâ. 
Sämikielâlâš palvâlusâi naavcâi lasettem ij lah vijđáht vaikuttâm sämikielâlâš palvâlusâi ovdánmân 
Suomâst.  Ličij  tehálâš  lasettiđ  resurssijd  eidu  toid  peelijd,  main  sämikielâlâš  palvâlusah  tarbâšuv 
vojeh  enâmustáá  tegu  toimâiävtuttâsâin,  moh  taam  čuákánkiäsust  láá  oovdânpuohtum.  Meid  rut 
tâdem vaikuttâsvuođâ kalga pyehtiđ čielgiđ já ruttâdem kevttim kalga čuávvuđ aktiivlávt. Ruttâdem 
finnejeijest kalga vaattâđ säämi kielâlaavâ nuávdittem já sämikielâlâš palvâlusâi ulmelâš vuávám. 
Paijeel peeli Suomâ sämmilijn áásá tááláá ääigist sämikuávlu ulguubeln. Nuuvtpa ferttee koijâdiđ, 
maht sämmilij kielâlâš palvâlusâid já vuoigâdvuođâid puáhtá turvâstiđ sämikuávlu ulguubeln. Suo 
mâ  vuáđulaahâ  täähid  sämmiláid  vuáđulavâlâš  vuoigâdvuođâid  jieijâs  kielân  já  kulttuurân.  Tááláš 
vuáhádâh, mast sämikielâ máttááttâs ornim sämikuávlu ulguubeln páácá  sämmilâšvanhimij aktiiv 
lâšvuođâ  viehân,  áštá  sämmilij  vuáđulavâlâš  vuoigâdvuođâ  jieijâs  kielân.  Nuuvtpa  Suomâ  staatâst 
lii vuosâsajasâš kenigâsvuotâ huolâttiđ sämikielâlâš palvâlusâi tuurvâstmist sämikuávlu ulguubeln. 
Sämiseervij  já  -organisaatioi  mield  sämikielâlâš  máttááttâs  sämikuávlu  ulguubeln  kalga  turvâstiđ 
nuuvt, et tot kalga peessâđ sierânâssajanmäksimvuođâ vuálásâžân já lasseen sämiservijd kalga mieđettiđ ruttâdem sämikielâlâš kerho- já máttááttâstooimâ orniimân. 
Säämi kielâlaahâ lii lasettâm sämikielâlâš jurgâlusâid. Mut puohâin tehálâš suorgijn iä lah valagin 
finniimist  tuárvi  sämikielâlâš  jurgâlusah.  Tááláá  ääigist  kalgeh  virgeomâhááh  pieijâđ  naavzâid 
meiddei  Internet  pehti  tábáhtuvvee  viestâdmân,  ko  tot  lii  virgeomâhái  virgálâš  tieđettem,  já  návt 
säämi  kielâlaavâ  vuálásâš  tieđettem.  Meid  sämitigge  kolgâččij  tieđettiđ  toimâinis  Interneetist  aa 
naar- já nuorttâsämikielân. Jieškote-uv haldâšemsuorgijn váiluh valmâš sämikielâlâš luámáttâhvuá 
đuh,  moi  pehti  sämikielâlâš  ášástâllâm  puáhtá  tábáhtuđ.  Táid  luámáttâhvuáđuid  kalga  jurgâliđ 
sämikielân.  Virgálâš  ášástâllâm  lii  sirduumin  eenâb  já  eenâb  Interneetin.  Sämikielâlâš  palvâlusah 
láá  Internet-ášástâlmist  vala  uáli  vääniht,  já  taid  kalga  turvâstiđ.  Sämikielâlâš  Internet-ášástâllâm 
pehti  puáhtá  turvâstiđ  sämikielâlâš  palvâlusâid  meiddei  sämikuávlu  ulguubel,  jis  palvâlusâi 
vuáváámist nuávdittuvvoo säämi kielâlaavâ. 
Sämikielâ  oopâin  kalga  pargosiärvusijn  movtáskittiđ  sämikielâ  álguoopâid  jottáám  ulmuid  juátkiđ 
opâinis ain ovdeláá, vâi  sii juvsâččii taggaar sämikielâ tááiđu, mii piäiválâš äššigâšpalvâlmist vát 
too.  Pargosiärvuseh  kolgâččij  uáiniđ  taan  meiddei  nahcâkoččâmâššân  ađai  jis  álguoopâi  maŋa 
oopah iä jotkuu, te álguoppáid kevttum äigi já resursseh maneh háská, ko álguoopâi oppâm ij täähid 
tuárvi  šiev  kielâtááiđu,  mii  äššigâšpalvâlmist  váttoo.  Puohháid  virgeomâhâšpeelij  jieškote-uv  toi 
mâsuorgij pargeid kalga tähidiđ siämmáá-árvusijd máhđulâšvuođâid oppâđ sämikielâ 
Almos  kielâlaavâst  já  säämi  kielâlaavâst  ij  lah  sierânâs  kuoddâlemmáhđulâšvuotâ  lahârikkomušâi 
čielgiimân  ige  sanktiovuáhádâh  lahârikkomušâi  estimân.  Oovtviärdásâšvuođâlaahâ  kiäldá  kielâ 
vuáđuld  tábáhtuvvee  olgoštem  já  laavâst  lii  tađe  várás  sierânâs  kuoddâlem-  já  sanktiovuáhádâh. 
Säämi kielâlaahâ lii luándus peeleest juo vuáđuilaavâ-uv keežild uáivilis peeleest sämikielâ já sämi 
kulttuur  alnetuállee.  Rikkomušâi  čielgiimân  já  estimân  lii  uáli  tehálâš,  et  säämi  kielâlaavâ  olášut 
mân rahtuuččij čielgâ kuoddâlem- já sanktiovuáhádâh, mii puávtáččij toimâđ uássin vuoigâdvuođâ 
vuáháduvâid, moh láá juo lemin. 
Säämi kielâlaavâ olášume váátá, et säämi kielâlaahâ piäránkiäččoo tuárvi vijđáht, máhđulijn rikko 
mušâin já vááijuvvuođâin puáhtá kuoddâliđ já et kielâlaavâ rikkomuššáid asâttuvvojeh ráŋgáštâsah. 
Luándulâš vuosmuš ohtâvuođâväldim kuoddâlemaašijn ličij sämitige kielâtorvočällee, kote anaččij 
huolâ  vyeimistorroo  vuoigâdvuođâvuáháduv  ooleest  kuoddâlmij  kieđâvuššâm  vuoigâdvuođâvirge 
omâháin tâi eres máhđulijn peelijn. Säämi kielâlaavâ toimâmvuotâ váátá, et kielâlaavâ rikkomušah 
iästojeh muuneeld kelijdeijeetásásâš sanktiovuáháduvváin. 
Virgeomâhááh kalgeh riemmâđ árvuštâllâđ säämi kielâlaavâ vaikuttâsâid jieijâs toimáidsis já ovde 
diđ  tooimâs  säämi  kielâlaavâ  vátámušâi  miäldásâžžân.  Virgeomâhááh  kalgeh  meiddei  väldiđ  tuo 
đâst  taan  čielgiittâs  toimâiävtuttâsâid  já  riemmâđ  olášitteđ  jieijâs  toimâsyergi  kyeskee  toimâiäv 
tuttâsâid,  vâi  säämi  kielâlaahâ  puáhtá  ubâ  olášuđgin.  Säämi  kielâlaavâ  olášume  váátá  movtijdittee 
tile, mii taha luándulâš kielâkevttimtilálâšvuođâid. 
Toimâiävtuttâsah láá rahtum amnâstuvâst oovdânpuáttám áášij vuáđuld. Iävtuttâsâi motomijn oosijn 
láá kevttum ävkkin Taažâ já Ruotâ sämitige sämikielâ pehtilittem- já ovdedemtooimah. 
Sämikuávlu kieldâid já staatâhaldâšem ohtâduvâid kyeskee iävtuttâsah: 
1. Sämikuávlu  kieldah,  staatâ  virgáduvah/finnodâhlájádâsâh  já  sämiorganisaatioh  kalgeh  tie 
đettiđ já škovliđ merikoskâsávt pargeidis säämi kielâlaavâst. 
2. Sämikuávlu  kieldah,  staatâ  virgáduvah/finnodâhlájádâsâh  já  sämiorganisaatioh  kalgeh  tie 
đettiđ já kuorâttâllâđ tom, maht säämi kielâlaahâ vaikut pargosiärváduv tooimân. 
3. Sämikuávlu kieldah, staatâ virgáduvah/finnodâhlájádâsâh já sämiorganisaatioh kalgeh rähtiđ 
muneldeijee  vuáháduv  tast,  maht  tulkkum  tâi  sämikielâlâš  äššigâšpalvâlem  uárnejuvvoo 
toimâsyergist já kalgeh tieđettiđ aalmugân tain ulmuin, kiäh pyehtih adeliđ äššigâšpalvâlem 
sämikielân. 
4. Säämi kielâlaavâ olášume kalga čuávvuđ budjetekonomia já palvâlusâi kvaliteet mield. Sä 
mikielâlâš  palvâlusâi  pyevtitmân  finnejum  ruttâdem  já  toi  kevttim  kalga  sierânistiđ  budje 
5. Sämikuávlu kieldah já staatâ ohtâduvah kalgeh rähtiđ mittedemvuáháduvâid, maht sämikie 
lâlâš palvâlusâid, toi toimâmvuođâ já vaikuttâs puáhtá mittediđ. 
6. Sämikielâlâš äššigâšpalvâlusâin já toi toimâmvuođâst kalga nuurrâđ merikooskâi äššigâšma 
câttâs já nomâttum macâttâs kalga leđe uássin sämikielâlâš palvâlusâi mittedemvuáháduv já 
árvun sämikielâlâš palvâlusâi toimâmvuođâst. 
7. Äššigâššáid  kalga  aktiivlávt  tieđettiđ  sii  vuoigâdvuođâin  já  säämi  kielâlaavâ  adelem  vuoi 
gâdvuođâin palvâlussáid, tâi talle ovdediđ sämikielâ kevttim säämi kielâlaavâ vaattâm vuov 
8. Säämi kielâlaavâ iävtui tevdim sämikuávlust lii meiddei jurdâččemkoččâmâš. Uássin kieldâi 
oovtviärdásâšvuođâvuáváámijd já täsiárvupargo  kalgeh kieldah já staatâ  ohtâduvah lasettiđ 
pargeidis  tiäđu  sämmilijn,  sii  kulttuurist,  ohtsâškodálâš  sajaduvâst  já  historjást.  Taat  tiätu 
lasettičij ibárdâs säämi kielâlaavâ iävtui kuáttá. Jyehi sämikuávlu kieldân já staatâ ohtâduv 
váid  kolgâččij  orniđ  toimâsuorgij  mield  maaŋgâkulttuurlâšvuođâ-,  oovtviärdásâšvuođâ-  já 
täsiárvuškovliittâs,  mast kieđâvuššuuččii  eres  lasseen  sämmilâšvuotân  já  säämi  kielâlaahân 
kullee ääših. 
9. Sämikuávlu kieldah já staatâ ohtâduvah kalgeh toimâidis oovdettijn ovtâstâllâđ tooimâid já 
viirgijd nuuvt, et tááláš sämikieltáiđusâš pargojuávkku kevttuuččij ävkkin kieldâ tâi ohtâduv 
sämikielâlâš palvâlusâi/tulkkumpalvâlusâi pyevtitteijen. Taan palvâlusâst kalga tieđettiđ äš 
šigâššáid. Kieldâi já staatâ ohtâduvah kalgeh karttiđ toimâsuorgijnis pargee sämikieltáiđusâš 
pargeid já tiäđuštâllâđ sii máhđulâšvuođâ já haalu toimâđ tulkkân. 
10. Sämikuávlu  jyehi  tuáimee  staatâ  já  kieldâ  ohtâduvâst  kalga  leđe  tarbâšân  vijđes  vuáhádâh 
sämikielâ uápui tuárjumân. Škovlimmáhđulâšvuođâin já kielâtááiđu vaikuttâsâin pálkkátmân 
kalga aktiivlávt tieđettiđ pargeid. 
11. Sämikuávlu kieldâlâš já staatâlâš palvâlusâid fällee ohtâduvah kalgeh vuáđudiđ äššigâšregis 
terijd,  main  lii  äššigâš  mietâmâš  äššigâšregisterân,  já  mast  čiälgá  tot  sämikielâ,  moin  sun 
haalijd jieijâs palvâluđ. Registerist kolgâččij čielgâđ, et haalijd-uv äššigâš njálmálâš já kir 
jálâš palvâlusâid sämikielân. Register kolgâččij leđe aktiivlâš kiävtust ain äššigâškuáhtáámij 
ohtâvuođâst já ton vievâst puávtáččij čuosâttiđ sämikielâlâš palvâlusâid. 
12. Nk. sämikielâ kielâlase prooseentlâš mere kolgâččij luptiđ. Tááláš kielâlase ij movtijdit sä 
mikielâ luhâmân. Nubástutmáin pálkkááttemvuáháduv kalga sämikielâ luhâmist toohâđ eko 
noomlávt kyeditteijee. 
13. Nuuvt  kuhháá  ko  aanaar-  já  nuorttâsämikielâ  uásild  ij  lah  virgálâš  kielâtááiđu  čäittim 
/tuhhiittemvuáhádâh  (tegu kielâtutkos) uárnejum, noomât säämi kielârääđi äššitobdeelävdi 
kode,  mon  pargon  lii  tábáhtuskuáhtásávt  tuođâštiđ  ulmuu  kielâtááiđu  aanaar-  já  nuorttâsä 
mikielâ uásild. Kieldâlâš já staatâ ohtâduvah kolgâččii toollâđ paargonuuccâmtilálâšvuođâin 
taam  tuođâštus  siämmááviärdásâžžân  kielâtutkosáin  já  –tuođâštussáin  nuuvt  kuhháá  ko 
aanaar- já nuorttâsämikielâ uásild ij lah máhđulâšvuotâ kielâtutkosân já –tuođâštusân. 
14. Sämikuávlu  virgeomâhááh  já  eres  pargoadeleijeeh  kalgeh  sämikielâ  sárnoo  pargei  tähidiđ 
siämmáá-árvusijd ekonoomlâš máhđulâšvuođâid já eres toorjâvuáháduvâid luuhâđ sämikielâ 
tegu sämikielâ mätihánnáá pargei-uv. 
15. Kieldah  kalgeh  säämi  kielâlaavâ  18  §  miäldásávt  kocceeđ  uástupalvâlusâin  já  kieldâovtâs 
tumij tooimâst et sämmilij kielâlâš vuoigâdvuođah olášuveh já vaattâđ, et palvâlusâi uárne 
jeijeeh čuávvuh säämi kielâlaavâ olášume já nuávditteh säämi kielâlaavâ jieijâs toimâinis. 
Staatâ tâi lahâasâttâs kyeskee iävtuttâsah: 
16. Säämi kielâlaavâ kalga nubástutteđ (31 §) nuuvt, et lahâaasâtlâš kieldâlâš vuáđupalvâlusâid 
pyevtitteijee  eres  finnoduvah  já  kieldâovtâstumeh  main  sämikuávlu  kieldâ  tâi  uási  tast  lii 
mieldi, váldojeh meiddei säämi kielâlaavâ miäldásâš staatâtorjuu pirrâdâhân (31 §). 
17. Sämikielâlâš  vuáđumáttááttâs  já  peivitipšo  kalga  leđe  sierânâssajanmäksimnáál  staatâ  ruu 
đâin kieldáid meiddei sämikuávlu ulguupiäláá kuávlust. 
18. Staatâ  kalga  väldiđ  vuotân  toimâinis,  et  staatâhaldâšem  pyevtitvâšvuođâohjelm  iästá  sämi 
kuávlust  sämikielâlâš  pargojuávhu  pálkkááttem  já  áštá  säämi  kielâlaavâ  olášume.  Pyevtit 
vâšvuođâohjelm kalga olášutteđ väldimáin vuotân säämi kielâlaavâ. Meid kieldâ- já palvâ 
lemráhtusuđâsmitmist kalga väldiđ vuotân, et uđâsmittem ij uážu kepidiđ sämikielâlâš pal 
vâlusâid. Máhđuliih kieldâovtâstitmeh iä uážu hiäjusmitteđ sämikielâlâš palvâlusâid, veikkâ 
kieldâ olmoošmeeri muttuuččij syemmilâšeenâblohhoon. 
19. Staatâ  kalga  jo-uv  kanavistiđ  puoh  sämikielâlâš  palvâlusâi  pyevtittâsâi  ruttâdem  sämitige 
pehti  tâi  kocceeđ  pyerebeht  ruttâdem  kevttim  eromâšávt  kyevtikielâlâšvuođâlase  mieđeet 
tijn, tâi talle rähtiđ ruttâdem vaastâlâžžân. 
20. Staatâlâš  já  kieldâlâš  almoshaldâšem  ášástâllâmluámáttuvah  kolgâččij  puoh  jurgâliđ  sämi 
kielân. 
21. Sämikuávlu ulguupiälááh staatâ ohtâduvah já ministeriöh kolgâččii jurgâliđ sämmilijd kyes 
kee  laavâid  já  kuávdášlâš  aalmug  vuoigâdvuođâid  já  kenigâsvuođâid  kyeskee  tieđettempá 
párijd/raavâkirjáid sämikielân. 
22. Staatâ  uđđâ  pálkkááttemvuáhduvâst  kalga  sämikielâ  táiđu  leđe  päälhi  loptejeijee  ánsun  ain 
sämikuávlust tuáimee staatâ ohtâduvâst tâi finnodâhlájádâsâst, moi toimâkuávlun sämikuáv 
lu kulá. 
23. Staatâ  kalga  ovdediđ  toimâinis  já  ruttâdmis  vievâst  sämikielâlâš  tiäđusirdem  šoddâm  Suo 
mân sehe toohâđ máhđulâžžân puohâi sämmilij täsiárvulâš máhđulâšvuođâid čuávvuđ sämi 
kielâlâš uđđâsijd jiärmálij tijmeaaigij. 
24. Staatâ kalga čujottiđ sämitige pehti jyehimnáál merikoskâsöš meriruuđâ sämikielâlâš párnái 
já nuorâi kerhotooimâ ruttâdmân. 
25. Staatâ kalga tulkkuumijnis rähtiđ taid vuáđuprinsiipâid, moi mield meriduvvojeh toh virge 
omâhááh, maid säämi kielâlaahâ kuáská virgeomâhâštooimâ luándu keežild. 
26. Sämmilij  kielâlâš  vuoigâdvuođâi  visásmitmân  säämi  kielâlaavâ  rikkomušâi  pyehtim  vuoi 
gâdvuođâvuáháduv  pirrâdâhân  lii  uáli  tehálâš  säämi  kielâlaavâ  olášume-uv  tááhust.  Rikko 
mušâi čielgiimân já estimân kalga rähtiđ čielgâ kuoddâlem- já ráŋgáštemvuáháduv. 
Škovlimvuáháduv kyeskee iävtuttâsah 
27  Juo  áámmátškoliittâsâst  kalga  väldiđ  vuotân  sämikieltáiđusii  pargojuávhu  tášrbu  já  toohâđ 
máhđulâžžân  sämikielâ  luuhâm  juo  škovliittâsääigi.  Videokáidusmáttááttâs  pehti  puáhtá 
máttááttâs orniđ Maadâ-Suomân-uv. Eromâš stuorrâ sämikielâtáiđusâš pargojuávhu tárbu lii 
poolisvuomijn, Laapi etikuávdáást já sosiaal- já tiervâsvuođâsyergist. 
28  Sämikuávlu kieldâi vuáđumáttááttâsâst já nube tääsi máttááttâsâst kalga kieđâvuššâđ säämi 
kielâlaavâ já kielâlâš vuoigâdvuođâid. 
29  Sämikuávlun  áámmátpargojuávhu  škuávlejeijee  oppâlájádâsâi  máttááttâsâst  (el.  Laapi  ollâ 
opâttâh, Oulu ollâopâttuv Giellagas-instituut já šoddâdemtiettui tieđâkodde sehe Ruávinjaar 
gâ áámmátollâškovlâ, SMK já poolisáámmátollâškovlâ) kalgeh kieđâvuššâđ säämi kielâlaa 
vâ já ton kenigâsvuođâid. 
30  Oovtviärdásâšvuođâlaavâ já säämi kielâlaavâ máhđulâžžân toohâm positiivlâš sierânâskoh 
tâlem  kalga  kevttiđ  ävkkin  vijđásubbooht  škovlimvuáháduvâst.  Sämikielâlâš  palvâlusâid 
kalgâ turvâstiđ juo škovlimpaje ääigi nk. sämmilâštiätumeerijn kuávdášlâš škovlimsuorgijn, 
main kielâtiätumeeri ij vala lah. 
Válduášálávt sämitige kyeskee iävtuttâsah: 
31  Sämitigge  kalga  algâttiđ  čielgimpargo  sämikielâlâš  palvâlusâi  tuurvâstmist  já  oovdedmist 
sämikuávlu ulguubeln oovtâst riehtiministeriöin, sämiseervijguin já ucceeblohováldálâžžáin. 
32  Sämmilij  kielâlâš  vuoigâdvuođâi  olášutmân  ličij  ávhálâš,  jis  sämitigge  vuáđudičij  oovtâst 
sämikuávlu  kieldâiguin  mottoomlágánijd  kielâkuávdáid,  main  toimâččii  sämikieltáiđusiih 
virgealmaah já toimâulmuuh. Kuávdáin sämmiliih puávtáččii eelliđ viežžâmin sämikielâlâš 
äššigâšpalvâlem  já  koijâdmin  ravvuid  já  tiäđuid  el.  säämi  kielâlaavâst  já  sämmilij  kielâlâš 
vuoigâdvuođâin sämikuávlu kieldâi já staatâ virgeomâháin. 
33  Kieldah, staatâ ohtâduvah já sämitigge kolgâččii tutkâđ máhđulâšvuođâid vuáđudiđ ohtsijd 
viirgijd, moiguin sämikielâlâš palvâlusah turvâstuuččii. 
34  Sämitigge  kalga  tieđettiđ  aktiivlávt  säämi  kielâlaavâst  sämmiláid  já  movtijdittiđ  sämmilijd 
kevttiđ sämikielâ. 
35  Sämitigge  kolgâččij  vuáđudiđ  ive  kielâtaho  -  palhâšume,  mii  mieđettuuččij  pyeremustáá 
sämmilij  kielâlâš  tile  pyeredâm  staatâ  tâi  kieldâi  ohtâdâhân  tâi  eres  uážžoi  já  návt  toovân 
movtijditáčij positiivlávt virgeomâháid pyerediđ sämmilij kielâlâš tile. 
36  Sämitigge kalga toimâinis faallâđ kielâpalvâlusâid meid sämikieltáiđusáid já išediđ sämmi 
lijd sämikielâlâš ášástâlmist virgeomâháin. 
37  Sämitigge kalga faallâđ tâi čäittiđ tom, kote pasta faallâđ säämi kielâlaahân já sämikulttuu 
rân  kullee  škovlim-  já  máttááttâspalvâlusâid  kieldáid,  staatâ  virgáduvváid  já  finnodâhlájá 
dâssáid. 
38  Sämitigge kalga haahâđ pisovâš ruttâdem sämmilâš rävisulmuid sämikielâ luuhâm- já čääl 
limtááiđu hahâmân já čäittiđ tahheid, kiäh uárnejeh sämikielâ škovlim. 
39  Sämitigge  já  staatâ  kolgâččáin  toimâidiskuin  já  ruttâdmijguin  adeliđ  máhđulâšvuođâ  sämi 
kielâlâš rijjâ čuovviittâspargo máttááttâsân. 
40  Puáttee  säämi  kielâlahâčielgiittâs  várás  kolgâččij  tutkâđ  adeliđ  máhđulâšvuođâ  ovtâstiđ 
oovtviärdásâšvuođâlaavâ olášume já säämi kielâlaavâ olášume čuávvum sämikuávlust. 
41  Säämi  kielârääđist  vuáđuduvvoo  orgaan,  mast  lii  jieijâs  meriruttâ  já  mon  puáhtá  jiečânâs 
haldâšiđ já stivriđ kielâovdedemtoimáid. Sämikielâ toimâttâh sirdoo kielârääđi vuálásâžžân 
já  sämikielâ  toimâttâh  ovdeduvvoo  kielâkuávdáá  suundán  äššitobden  sämikielâ  kyeskee 
koččâmâšâin. 
1. ALGÂ SAVÂSTÂLMÁIN  
Lumo – kii tun lah? Maggaar tuáváást tun lah vuálgus? Maid tun luuvah nube tääsi oppâlájádâsâst já mondiet? (miäruštâllâđ täid savâstâlmáin oovtâst) 
Ko tij leppeđ miäruštâllâm, kii Lumo lii, te sirduđ čuávuváid soojijd, main tij miäruštâlvetteđ vistig tábáhtume, mon Lumo iälá. Tast maŋa sehe máttáátteijee já opo pircosteh jieijâs reaktioid. 
2. LUHOSTUM  
Lumo luhostuvá mastnii. Mii tot lii? Magarijd tobdoid tot šoddâd? Moh aašijd/tábáhtuumijd išedii luhostuumist? Maainâst. 
Máttáátteijee já opo reaktioh pirccoostmáin: 
1-2 ij peerust 
3-4 láittá 
5-6 movtijdit 
Maainâst, maht máttáátteijee já opo lattiv já toimâv. 
3. EPILUHOSTUM  
Lumo ij luhostuu monnii ääšist, mii lohtâs uáppoid tâi pargoelimân. Mii tot lii? Moh aašijd/tábáhtuumijd tovâttii tom, et jieh luhostum? Maht tot vaaigut Lumo motivaation? Maainâst. 
Máttáátteijee já opo reaktioh pirccoostmáin: 
1-2 ij peerust 
3-4 láittá 
5-6 movtijdit 
Maainâst, maht máttáátteijee já opo lattiv já toimâv. 
4. OROSTEM  
Lumost láá jieijâs persovnlii elimist háástuh já uápuh koskâlduvvojeh. Maggaar hástu lii koččâmušâst já maht tot vaaigut Lumo uáppoid já jieštoobdon? Moh aašijd/tábáhtuumijd tovâttii tom, et orostih? Maainâst. 
Máttáátteijee já opo reaktioh pirccoostmáin: 
1-2 ij peerust 
3-4 láittá 
5-6 movtijdit 
Maainâst, maht máttáátteijee já opo lattiv já toimâv. 
5. LOPPÂ  
